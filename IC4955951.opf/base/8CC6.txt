༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG23711
ImageGroup:
ISBN:
11KG23811
n/a
LCCN:
n/a
Title:
ལྷ་མོ་རིག་བྱེད་མ་ལ་བསྟོད་པའི་རྒྱ་ཆེར་འགྲེལ་པ་རྡོ་རྗེ་གསུམ་གྱི་སྣང་བ།
Iha mo rig byed ma la bstod pa'i rgya cher 'grel pa rdo rje gsum gyi snang
ba/
Author:
དཀོན་མཆོག་བསྟན་པའི་སྒྲོན་མེ་
dkon mchog bstan pa'i sgron me
Descriptor:
Original Publication:
blo bzang dgongs rgyan mu tig phreng mdzes deb Inga bcu nga gsum/
Iblo gsal pod phreng /;54
mundgod, karnataka
drepung loseling educational society
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 6/2016



+439
[E
་་་་་
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་ལྔ་བཅུ་ང་གསུམ་པ།
སྔགས་བླ་མེད་ཀྱི་ཟབ་ཁྱད་རྩལ་དུ་བཏོན་པའི་ལེགས་བཤད་
བཅོམ་ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་
རྒྱ་ཆེར་འགྲེལ་པ་རྡོ་རྗེ་གསུམ་གྱི་སྣང་བ་
ཞེས་བྱ་བ་བཞུགས་
སོ། 53
མཛད་པ་པོ། ༧རྗེ་གུང་ཐང་དཀོན་མཆོག་བསྟན་པའི་སྒྲོན་མེ།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society



Class No,
Acc. Noi
LTWA 17439
Dharamsala



-,
,་ ::༌,
ཀ
༣:45:
s
-
མཆན༌ཀརྨ་པ༣ཙམཁོ་ཨ།
:: 9:: ཚནས
་ཚངསs -
*
srt. '' 3.rཏེ,
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་ལྔ་བཅུ་ང་གསུམ་པ།
སྔགས་བླ་མེད་ཀྱི་ཟབ་ཁྱད་རྩལ་དུ་བཏོན་པའི་ལེགས་བཤད་
བཅོམ་ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་
རྒྱ་ཆེར་འགྲེལ་པ་རྡོ་རྗེ་གསུམ་གྱི་སྣང་བ་
ཞེས་བྱ་བ་བཞུགས་
1*, ༤ ༤༤༣ གསས :21 N:་
༥ a/
9#
'*#ན%
， *4
36F4:ཙང་པ་ནམ་མཁས་འཆེ
, '
-- མ ཀri** འབ
ཧ, .་མ་༧ A***, '。་ཆག་ * རྩ༧,་ ག ༡ ཝ •R
s'n; gདཏུ་ས
ཟམ
ལ
-gief**
བ**
?:3
པཎསྨ
#ts.
་ བས་”
མགཙཝ ཀ
ཀྱི
།
བ
rgr
:
ཀ
e
4འབྱུང་
ཟུགས་
༤ ཐ་་་སཱི: ། ཐུབ་པ***,
པ
*** ༥ * 1.ཟས་ན ས པ ཝ
་
* f; ༌ མ་ | ཨ• • • ན པ , ; s. : , , ;» ཡ་མ་དྷaseswwwགནསྨནy wས་ zur=ཀ-
ཐ མ བཙ༤.རང :༠ ༤་༠༠༠༩
མཛད་པ་པོ།
༧རྗེ་གུང་ཐང་དཀོན་མཆོག་བསྟན་པའི་སྒྲོན་མེ།
གནན -
:11
རྩ
| kinz.tsk11
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society
[=7
=
=
==75
1:|: :: 3, 24,3 པ
ཨ
s:/w: 1:: grantra
EEn pe:
9&uttwe.jpཀr



Losel Literature Series Volume Fifty Fourth
First Print June, Year 2000 1000 Copies
Price: 90/-
Compiled & Published by
Drepung Loseling Educational Society
P.O.Tibetan Colony -581411
Distt Karwar, Karnataka State
INDIA.
Printed at: Photo Offset Printers
Drepung Loseling Printing Press
P.O. Tibetan Colony - 581411
Distt. Karwar Karnataka State
INDIA



སྔོན་གླིང་།
༈ ༧པཎ་ཆེན་བློ་བཟང་དཔལྡན་གྱིས་མཛད་པའི་ལྷ་མོ་རིག་བྱེད་མའི་བསྟོད་པར་༧རྗེ་
གུང་ཐང་པས་དགོངས་ཟབ་རྣམས་ལྷུགས་པར་ཚིག་དོན་བཀྲལ་བ། སྔགས་བླ་མེད་
ཀྱི་ཟབ་ཁྱད་སྦས་དོན་རྣམས་གསལ་བར་རྩལ་དུ་བཏོན་ནས་ལེགས་བཤད་ལུང་རིགས་
ཀྱིས་བརྒྱན་པ་ཡོངས་སུ་གྲགས་འདི་ཉིད་བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་
ང་གསུམ་པ་ལ་འཁོད་པར་བྱེད། རྗེ་གུང་ཐང་པ་དེ་ཉིད་ཀྱི་མཛད་པའི་གསུང་འབུམ་
རྣམས་ཀྱི་དཀར་ཆག་ལག་གསོན་ལྟར་ཐར་ཆགས་སུ་བཀོད། དཔེ་དེབ་འདིའི་ལམ་
ནས་རྒྱུད་སྡེ་བཞི་དང་ལྷག་པར་སྔགས་བློ་མེད་ལ་གསན་བསམ་མཛད་པོ་ཀུན་ལ་གོ་བ་
སྟེར་ཕུལ་དང་། ཉམས་ལེན་ལ་བོགས་བྱིན་པ་སོགས་ཀྱི་གདོན་མི་ཟ་བར་ཆ་རྐྱེན་དུ་
འགྲོ་ངེས། བློ་གླིང་ཤེས་ཡོན་ལྷན་ཚོགས་ཀྱི་མ་ཐེབས་ཁོངས་ཕྱག་མཛོད་སྐབས་དགུ་
པས་གྲོན་ཆ་འགོད་འབུལ་གྱིས་ལག་རྗེས་སུ་ཕྱག་དཔེ་འདིའི་བསྐྲུན་འགྲེམས་ཀྱི་ཡུན་རིང་
དུ་བརྣག་པའི་བསམ་པའི་རེ་བ་རྫོགས་པར་སྨིན་འབྲས་འབྱུང་། ཕྲན་བུ་པར་རྩ་མི་གསལ་
བས་མ་དག་པ་ཡོད་རིགས་དགོངས་སེལ་ཡོང་བའི་གསོལ་འདེབས་ཞུ། པར་དུ་གྲུབ་
པའི་རྣམ་དཀར་གྱིས་མཐུས་༧གོང་ས་མཆོག་གི་ཐུགས་བསྐྱེད་སྨོན་ལམ་ཡོངས་སུ་གྲུབ་
པའི་རྒྱུར་གྱུར་ཅིག། །པྲས་ག་ཟླ་བ་སྤྱི་ལོ་ ༢༠༠༠ ཟླ་ ༦ ཚེས་ ༡༨ ཉིན་སྤེལ།
རྩོམ་སྒྲིག་པས།
，



ས
་་་་
་་
ཨང༌།
ཤོག་གྲངས།
་་
་་་
ཆོས་ཚན།
མོ）བཅོམ་ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་རྒྱ་ཆེར་
འགྲེལ་པ་རྡོ་རྗེ་གསུམ་གྱི་སྣང་བའི་ས་བཅད་བཤད་པ་ལ།
མཆོད་བརྗོད།
༡༽ ཀླད་ཀྱི་དོན་ལ་གསུམ།
ལེགས་སྦྱར་སྐད་དུ་ཕྱག་འཚལ་བ།
མཚན་ཀྱི་དོན།
མཆོད་བརྗོད་དངོས།
༢༽ གཞུང་དོན།
ཀ༽ ཇི་ལྟར་བསྟོད་པའི་ཚུལ།
ཁ༽ བསྟོད་པའི་ཚིག་དོན་བཤད་པ་ལ་གཉིས།
དང་པོ་མདོར་བསྟན། །
གཉིས་པ་རྒྱས་བཤད་ལ་བཞི་ལས།
དང་པོ། སྐུ་ལ་བསྟོད་པ། །
གཉིས་པ། གསུང་ལ་བསྟོད་པ།
གསུམ་པ། ཐུགས་ལ་བསྟོད་པ།
བཞི་པ། སྐུ་གསུང་ཐུགས་ཐུན་མོང་དུ་བསྟོད་པ།
དང་པོ། སྐུ་ལ་བསྟོད་པ་ལ་གཉིས།
སྤྱིའི་དོན། །
ཡན་ལག་གི་དོན་ལ་གསུམ།
༡༩



་
-
-
ཀ༽ དང་པོའི་སྦྱོར་བའི་ཏིང་ངེ་འཛིན་ལ་བརྟེན་ནས་རང་དོན་
ཕུན་ཚོགས་སྐུ་གསུམ་མངོན་དུ་བྱས་ཚུལ་ལ་གསུམ།
ཆོས་སྐུ་མངོན་དུ་བྱས་ཚུལ། །
ལོངས་སྐུ་མངོན་དུ་བྱས་ཚུལ།
སྤྲུལ་སྐུ་མངོན་དུ་བྱས་ཚུལ་ལ་གཉིས། །
དང་པོ། ཆོས་མཐུན་ཡུལ་གཞིའི་སྐྱེ་སྲིད་ལེན་ཚུལ།
གཉིས་པ། དབང་གི་ལྷ་མོའི་རྣམ་པར་བསྟན་པའི་སྐུའི་བཀོད་པ་འདི་ཉིད་
ཀྱིས་དབང་དུ་བྱས་ཏེ་བསྟོད་པ་ལ་གསུམ།
༡༽ སྐུ་སྤྱི་ཙམ་དང་འབྲེལ་བར་གདུལ་བྱ་དབང་དུ་བྱེད་ཚུལ་ལ་
སྦྱར་ཏེ་བསྟོད་པ།
༢༽ ཕྱག་མཚན་སོ་སོའི་སྒོ་ནས་གདུལ་བྱ་དབང་དུ་བྱེད་ཚུལ་ལ་
སྦྱར་ཏེ་བསྟོད་པ་ལ་གཉིས།
ཀ༽ རྩ་ཕྱག་གི་ཕྱག་མཚན་སོ་སོ་དང་འབྲེལ་བར་གདུལ་བྱ་དབང་དུ་
བྱེད་ཚུལ་ཀྱི་སྒོ་ནས་བསྟོད་པ།
ཁ༽ ཕྱག་ལྷག་མའི་ཕྱག་མཚན་ལ་སྦྱར་ཏེ་བསྟོད་པ།
ཁ༽ དཀྱིལ་འཁོར་རྒྱལ་མཆོག་གི་ཏིངངེ་འཛིན་ལ་བརྟེན་ནས་དཀྱིལ་འཁོར་
གྱི་འཁོར་ལོ་སྤྲོ་ཞིང་སྡུད་པའི་བདག་པོར་གྱུར་ཚུལ། །
༨ ༨
ག༽ ལས་རྒྱལ་མཆོག་གི་ཏིང་ངེ་འཛིན་ལ་བརྟེན་ནས་ཞི་སོགས་
རབ་འབྱམས་ལས་ཀྱི་དངོས་གྲུབ་ལ་དབང་འབྱོར་ཚུལ།
གཉིས་པ། ཐུགས་ལ་བསྟོད་པ་གཉིས།
，
-
-
-



---
༡༠༠
-
༡༠༢
༡༠༦
༡༡༣
༡༽ཕར་ཕྱིན་ཐེག་པ་དང་ཐུན་མོང་བའི་དབང་དུ་བྱས་ནས་
བསྟོད་པ།
༢༽སྔགས་ཀྱི་ཐུན་མོང་མ་ཡིན་པའི་དབང་དུ་བྱས་ནས་
བསྟོད་པ་ལ་གཉིས། །
དང་པོ་མདོར་བསྟན།
གཉིས་པ་རྒྱས་པར་བཤད་པ་ལ་གཉིས།
གསུང་གི་སྒོ་ནས་ཇི་ལྟར་གདམས་ཚུལ།་
གསུང་རྡོ་རྗེ་རང་གིས་མངོན་དུ་མཛད་ཚུལ་ལ་གཉིས།
སྤྱི་དོན།
གཞུང་དོན་ལ་གཉིས།
རང་གི་མངོན་དུ་བྱས་པའི་གསུང་རྡོ་རྗེའི་ངོ་བོ།
དེའི་ནུས་པའི་ཡོན་ཏན།
གསུམ་པ། ཐུགས་ལ་བསྟོད་ཚུལ་ལ་གཉིས།
༡༽ ཕར་ཕྱིན་ཐེག་པ་དང་ཐུན་མོང་བའི་དབང་དུ་བྱས་པ་ལ་གཉིས།
ཀ༽ རྣམ་པ་ཐམས་ཅད་མཁྱེན་པའི་ཡོན་ཏན་ལ་བསྟོད་པ།
ཁ༽ སྟོབས་བཅུའི་ཡོན་ཏན་ལ་བསྟོད་པ།
༡༥༤
༢༽ སྔགས་ཀྱི་ཐུན་མོང་མ་ཡིན་པའི་དབང་དུ་བྱས་ནས་བསྟོད་པ་ལ་གཉིས།
ཀ༽ སྤྱི་དོན། །
ཁ༽ གཉིས་པ་གཞུང་དོན་ལ་གཉིས།
དང་པོ། འོད་གསལ་ཡེ་ཤེས་ཀྱི་ཁྱད་པར། །
༡༣༡
༡༤༩
༡༥༩
༡༦༨
༡༦༨)
-
-
་་་



་་
་
--
-
----
-
--
-，
༡༧༣ -
༡༨༠
༡༨༩
་
གཉིས་པ། འོད་གསལ་ཡེ་ཤེས་ཀྱི་བྱེད་པའི་ཁྱད་པར་ལ་གཉིས།
༡༽ སྒྲིབ་གཉིས་ཟད་པར་སྤང་བའི་བྱེད་ལས་དངོས།
༢༽ འཕྲོས་དོན་སྤྱོད་པའི་ཁྱད་པར།
༡༽ སྒྲིབ་གཉིས་ཟད་པར་སྤང་བའི་བྱེད་ལས་དངོས་ལ་གཉིས།
ཀ༽ སྒྲིབ་གཉིས་སྤངས་པས་སྲིད་མཐའ་འགོག་ཚུལ། །
ཁ༽ ཐབས་མཁས་པའི་དབང་གིས་དེའི་ཤུགས་ལ་ཞི་མཐའ་ཡང་ཁེགས་ཚུལ། ༡༧༦
༢༽ འཕྲོས་དོན་སྤྱོད་པའི་ཁྱད་པར་བསྟན་པ།
བཞི་པ། སྐུ་གསུང་ཐུགས་ཐུན་མོང་དུ་བསྟོད་པ།
གསུམ་པ། མཇུག་གི་དོན་བརྩམས་པའི་དགེ་བ་བསྔོ་བ་འདོད་གསོལ་དང་
བཅས་པ་ལ་གསུམ།
༡༽ བསྔོ་བ་ལ་གཉིས།
ཀ༽མདོར་བསྟན།
༢༠༦
ཁ༽རྒྱས་བཤད་ལ་གཉིས།
， རང་དོན་ཕུན་ཚུགས་བྱང་ཆུབ་འཐོབ་པའི་རྒྱུར་བསྔོ་བ། ༢༠༨
གཞན་དོན་ཕུན་ཚོགས་འཕྲིན་ལས་ལྷུན་གྱི་འགྲུབ་པའི་
རྒྱུར་བསྔོ་བ་ལ་གཉིས།
ཐོག་མར་དབང་དུ་སྡུད་པའི་ཕྱིར་སྨོན་པ།
དབང་དུ་བསྡུས་ནས་སྨིན་ཅིང་གྲོལ་བར་བྱ་བའི་ཕྱིན་སྨོན་པ། ༢༡༡
༢༽ འདོད་དོན་གསོལ་བ་ལ་གསུམ།
སྐབས་ཀྱི་འདོད་དོན་གཙོ་བོ་ངོས་བཟུང་སྟེ་གསོལ་བ་འདེབས་པ། ༢༡༤
པ་
༢༡o
--
--
-
-



༣༡༧
༣༡༧
དེ་ལ་ཕྱིའི་མཐུན་རྐྱེན་ཕུན་ཚོགས་པའི་དོན་དུ་གསོལ་བ་འདེབས་པ།
ནང་གི་མཐུན་རྐྱེན་ཕུན་ཚོགས་པའི་དོན་དུ་གསོལ་བ་འདེབས་པ།
༣༽ དོན་བསྡུ་བ།
ཨ）ྋགུང་ཐང་དཀོན་མཆོག་བསྟན་སྒྲོན་གྱི་གསུང་འབུམ་དཀར་ཆག
ཧཱུྃ）པར་བྱང་སྨོན་ཚིག
༢༢༩
༢༣༠
༢༤༦



༄༅། །བཅོམ་ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་རྒྱ་
ཆེར་འགྲེལ་པ་རྡོ་རྗེ་གསུམ་གྱི་སྣང་བ་ཞེས་བྱ་བའི་མཛད་པ་པོའི་
རྣམ་ཐར་མདོར་བསྡུས་བཞུགས་
༄༅། །གུང་ཐང་དཀོན་མཆོག་བསྟན་པའི་སྒྲོན་མེ་ནི་མདོ་སྨད་ཤར་ལྷོའི་ཕྱོགས་ཀྱི་མཛོད་དགེའི་
སྨད་དུ་ཡབ་ལྕགས་ཕོ་བྱམས་དང་། ཡུམ་བོ་ཅོག་གཉིས་ཀྱི་སྲས་སུ་རབ་བྱུང་བཅུ་གསུམ་པའི་ཆུ་
རྟ་སྤྱི་ལོ་ ༡༧༦༢ ལོ་ལ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་ཕུན་ཚོགས་ཀྱི་སྐྱེ་ཕྲེང་
དུ་ངོས་འཛིན་ནས་བླ་བྲང་བཀྲ་ཤིས་འཁྱིལ་དུ་གདན་དྲངས། འཇམ་དབྱངས་བཞད་པ་སྐུ་ཕྲེང་
གཉིས་པའི་དྲུང་ནས་དགེ་ཚུལ་གྱི་སྡོམ་པ་བཞེས། མཚན་དཀོན་མཆོག་བསྟན་པའི་སྒྲོན་མེ་བསྩལ།
རྡོ་རམས་པ་བློ་བཟང་རིན་ཆེན་ཀློག་གི་སློབ་དཔོན་དུ་བསྟེན། འབྲི་ཀློག་སྦྱོར་སྡེབ་མྱུར་དུ་མཐར་
ཕྱིན། དེ་ནས་ལོ་བཅུའི་རིང་བླ་བྲང་དུ་རིག་གནས་སྤྱི་ལ་གསན་སྦྱོང་མཛད་དེ་ཡོན་ཏན་གྱི་གཞི་
ལེགས་པར་བཏིངས། དགུང་ལོ་བཅུ་བདུན་པར་དབུས་སུ་ཕེབས། འབྲས་སྤུངས་སྒོ་མང་གྲྭ་ཚང་
དུ་ཞུགས། དགུང་ལོ་ཉེར་གཅིག་པར་རྒྱལ་བ་བློ་བཟང་འཇམ་དཔལ་རྒྱ་མཚོའི་མདུན་ནས་བསྙེན་
རྫོགས་ཀྱི་སྡོམས་པ་མནོས། དགུང་ལོ་ཉེར་གཉིས་པར་ལྷ་རམས་པའི་མཚན་བཏགས་བཞེས། དགུང་
ལོ་ཉེར་ལྔར་གསན་སྦྱོང་མཐར་སོན་ཅིང་། དབུས་གཙང་ཡོངས་སུ་མཁས་པའི་གྲགས་པས་ཁྱབ།
འཇམ་དབྱངས་བཞད་པའི་ཞལ་བཀོད་ལྟར་བླ་བྲང་དུ་ཕྱིར་ཕེབས། དགུང་ལོ་སོ་གཅིག་པར་བླ་
བྲང་བཀྲ་ཤིས་འཁྱིལ་གྱི་གདན་རབས་ཉེར་གཅིག་པའི་ཁྲིར་ཕེབས། མདོ་སྨད་ཀྱི་དགེ་ལྡན་ཆོས་
གྲྭ་ཆེན་པོ་ཡོངས་ལ་མཁས་བཙུན་བཟང་གསུམ་གྱི་བྱ་བས་དུས་འདའ་བར་མཛད། དགུང་ལོ་རེ་
གཉིས་ཏེ་ཆུ་ལུག་སྤྱི་ལོ་ ༡༨༢༣ ལོ་ལ་སྐུ་གཤེགས་སོ། །།



རིག་བྱེད་མའི་བསྟོད་འགྲེལ།
༄༅། །བཅོམ་ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་
རྒྱ་ཆེར་འགྲེལ་པ་རྡོ་རྗེ་གསུམ་གྱི་སྣང་བ་ཞེས་
བྱ་བ་བཞུགས་
༧གུང་ཐང་འཇལ་དཔལ་དབྱངས་དཀོན་མཆོག་བསྟན་པའི་སྒྲོན་མས་མཛད།
༄༅། །ཏྲི་བཛྲ་སཱ་ལོག་བྷག་བཏི་དེ་ཝཱི་ཀུ་རུ་ཀུ་ལླེ་སཱུཏཊིཀྐ་མ་བི་ཛ་ཧཱར། །བཅོམ་
ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་རྒྱ་ཆེར་འགྲེལ་པ་རྡོ་རྗེ་གསུམ་གྱི་སྣང་
བ་ཞེས་བྱ་བ་བཞུགས་སོ། །ན་མོ་གུ་རུ་ཙ་བྷ་ག་བ་ཏི་ནྟཱ་སྱ་དེ་བི་ཀུ་རུ་ཀུ་ལླེ་ཏཱ་བྷེད་སྐྱ་
པདཾམཏཱ། །བླ་མ་དང་བཅོམ་ལྡན་འདས་མ་དབང་གི་ལྷ་མོ་རིག་བྱེད་མ་ངོ་བོ་དབྱེར་
མ་མཆིས་པའི་ཞབས་ལ་གུས་པས་ཕྱག་འཚལ་ལོ། །བར་མ་དྭ་ཡ་སྱ་ཙི་ཏྟི་ནཱ་ནུ་དྷ་ར་
ཏུ། །མཆོག་ཏུ་བརྩེ་བའི་ཐུགས་ཀྱིས་རྗེས་སུ་བཟུང་དུ་གསོལ། །སི་དྷི་ཀཱམ་སྱ་སམ་
གྱི་སུག་ནི། །ཐུན་མོང་འདོད་པའི་དངོས་གྲུབ་དྲི་བཟང་གིས། །བྷར་དཾ་མཎྜི་ཏི་ཀོ་
ཁ་རླུ་བྷ་ག། །མགྲོན་དུ་བཀུག་པའི་སྐལ་བཟང་བུང་བའི་ཚོགས། །ཀྵ་ཡ་ཆུ་དུརྨ་དྷུ་
ནི་སྨྲེ་ཡ་སཱ་ར། །ངེས་ལེགས་སྙིང་པོ་སྦྲང་རྩིའི་ཟིལ་མངར་གྱི། །བྱེ་ཡཏྲ་བྷི་བྷ་ག་
བཱ་ནི་པྲ་ཡ་ཙྪ། །ཚིམ་མཛད་བཅོམ་ལྡན་མ་ཡིས་དགེ་ལེགས་སྩོལ། མཉམ་ཉིད་གསུམ་
གྱི་དབྱེར་མེད་ངོ་བོ་སྒྲིབ་བྲལ་དབྱིངས་ཀྱི་ཨ་དན། །འཕྲིན་ལས་རྣམ་བཞིའི་སྐལ་བའི་
རང་གཟུགས་ཅིར་ཡང་འཆར་བ་སྒྱུ་མའི་འཕྲུལ། །སྣང་བའི་དངོས་ཀུན་ལྷན་སྐྱེས་བདེ་
ཆེན་འོད་དུ་འབར་བའི་གཟུགས་ཅན་མ། །བཅོམ་ལྡན་མ་ཁྱོད་སྙིང་དབུས་བཞུགས་
ལ་དེ་ཉིད་འབྱེད་པའི་བློ་གྲོས་སྩོལ། །རྒྱལ་ཀུན་སོར་རྟོག་ཡེ་ཤེས་ལི་ཁྲིའི་རྡུལ། །ཚོགས་
པའི་སྣང་བ་མཐའ་ཡས་ཉིན་མོར་བྱེད། །དབང་འབྱོར་ཚ་ཟེར་ཕྲེང་བའི་ཉག་ཕྲན་གྱིས།



རིག་བྱེད་མའི་བསྟོད་འགྲེལ།
སྐལ་བཟང་འདབ་བརྒྱ་ཕྱེ་བས་མ་ཚིམ་པར། །གསུམ་ལྡན་ངུར་སྨྲིག་འཆང་བའི་སྐུར་
བཞེངས་ནས། །འགྲོ་བའི་མགོན་མཛད་དཔལ་ལྡན་ཡེ་ཤེ་ཞེས། །གྲགས་པའི་སྤྲིང་
ཡིག་སྲིད་རྩེ་ལས་བརྒལ་བ། །ཟླ་མེད་བླ་མ་དེ་ལ་མགོས་ཕྱག་འཚལ། །གང་ཐུགས་
བདེན་པ་གཉིས་སུ་རོ་གཅིག་པ། །དེས་གསུངས་བརྒྱད་ཁྲི་བཞི་སྟོང་ཆོས་ཀྱི་སྒོ། །ཟབ་
ཅིང་རྒྱ་ཆེའི་རྒྱ་མཚོའི་གཏིང་དང་མཐའ། །སྨྲ་བསམ་བརྗོད་ལས་འདས་ཤིང་ཁྱད་པར་
དུ། །གཅམ་བུའི་སྙན་ཚིག་པིར་གྱིས་བྲིས་མིན་པར། །ཡེ་ཤེས་ལྔ་བདག་ལྷན་སྐྱེས་
དབང་གཞུའི་མདངས། །ཆེར་ངོམ་ཉིད་ཀྱི་གསང་གསུམ་འཁོར་ལོའི་གཏམ། །བློ་
ཆུང་བདག་འདྲས་དཔོག་ནུས་ག་ལ་ཞིག །འོན་ཀྱང་འཛམ་གླིང་འཛིན་མའི་ཁོར་ཡུག་
འདིར། །ཐུབ་བསྟན་ལང་ཚོ་ཡོལ་བའི་སྐལ་དབང་གིས། །ཆོས་སྨྲའི་གཡར་ཁྲལ་ཕོག་
པ་བདག་འདྲ་ཡང་། །དབང་མེད་དབྱུག་གུས་བསྐུལ་བའི་རྔ་བཞིན་སྒྲོགས། །གང་
ལས་བདེ་བར་གཤེགས་པ་འབྲས་བུའི་སར། །སྒོད་བྱེད་ཡང་དག་ལམ་གྱི་རིམ་པར་
བཅས། །མཐོང་སྟེ་དང་བའི་ཡིད་ཀྱིས་སློབ་འདོད་རྣམས། །ལེགས་བཤད་སྣང་བའི་
དགའ་སྟོན་འདིར་ཞུགས་ཤིག ། །
།དེ་ཡང་ནུབ་ཕྱོགས་བདེ་ལྡན་ཞིང་གི་མགོན་པོ་སྣང་བ་མཐའ་ཡས་ངུར་སྨྲིག་འཆང་
བའི་སྐུར་བཞེངས་པ་༧པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་
བློ་བཟང་དཔལ་ལྡན་ཡེ་ཤེས་ཞེས་གྲགས་པའི་གདུགས་དཀར་སྲིད་པ་གསུམ་གྱི་བླ་ན་
འཁོར་ཞིང་། ས་སྟེང་གི་མཁས་པ་དང་གྲུབ་པའི་བསྟན་འཛིན་གྱི་སྐྱེས་བུ་མ་ལུས་པའི་
གཙུག་གི་རྒྱན་དམ་པར་གྱུར་པ་དེ་ཉིད་ཀྱིས་མཛད་པའི་བཅོམ་ལྡན་རིག་བྱེད་མའི་བསྟོད་
པ་སྙན་དངགས་མཁན་པོའི་སྒྲོ་བཏགས་ཀྱིས་ཟོལ་སྦྱོར་དང་། ཕྱིའི་རྣམ་འགྱུར་ཙམ་
ལ་མངོན་བརྗོད་སྣ་ཚོགས་དང་བསྲེས་ཏེ་དཔེ་རྒྱན་དུ་མས་བསྔགས་པའི་ཚིག་གི་སྦྱོར་



རིག་བྱེད་མའི་བསྟོད་འགྲེལ།
བ་གང་ལེགས་ཀྱིས་རྣ་བར་སྙན་པ་ཙམ་མ་ཡིན་པར་ལམ་དང་འབྲས་བུའི་གནས་སྐབས་
ཀྱི་རྡོ་རྗེ་ཐེག་པའི་ཟབ་གནད་མཐའ་དག་དང་འབྲེལ་ཞིང་། སོ་སོ་རང་གི་རིག་པའི་སྤྱོད་
ཡུལ་དུ་གྱུར་པའི་གསང་བ་གསུམ་གྱི་རོལ་པ་རྨད་དུ་བྱུང་བའི་གནས་ཚུལ་མ་ལུས་པ་
རྗེན་པར་སྟོན་པའི་རྡོ་རྗེའི་ཚིག་གི་དོན་རྒྱུད་དང་གྲུབ་ཆེན་སོ་སོའི་མན་ངག་འཇམ་མགོན་
བླ་མ་ཡབ་སྲས་ཀྱི་ལེགས་བཤད་རྣམས་གུང་བསྒྲིགས་ཏེ་འཆད་པ་ལ་གསུམ། ཀླད་ཀྱི་
དོན། གཞུང་དངོས། མཇུག་གི་དོན་ནོ། །དང་པོ་ལ་ལེགས་སྦྱར་གྱི་སྐད་དུ་ཕྱག་
འཚལ་བ། མཚན་གྱི་དོན། མཆོད་བརྗོད་དངོས་དང་གསུམ། དང་པོ་ནི། འདིའི་
ཐོག་མའི་ཕྱག་འཚལ་བ་ལེགས་སྦྱར་གྱི་སྐད་དུ་སྨོས་པའི་དགོས་པ་གང་ཞེ་ན། སྤྱིར་
མདོ་སྡེ་ཕལ་པོ་ཆེ་ལས། ལྷ་ཡི་སྐད་དང་ཀླུ་དང་གནོད་སྦྱིན་སྐད། །ཅེས་སོགས་ལྟར་
སངས་རྒྱས་རྣམས་ཀྱི་འཕྲིན་ལས་གདུལ་བྱའི་སྐལ་བ་བཞིན་དུ་འཇུག་པས་འགྲོ་བ་གང་
གི་སྐད་དུ་ཆོས་སྟོན་པ་མཐའ་གཅིག་ཏུ་མ་ངེས་ཤིང་། ཁྱད་པར་དུ་སྒྲ་ཙམ་ལ་ཞེན་པ་
རྣམས་ཀྱང་ཚིག་ལ་མི་རྟོན་དོན་ལ་རྟོན་དགོས་ཞེས་བཀྲི་བའི་ཕྱིར་ཀླ་ཀློའི་སྐད་དང་། ཨ་
པ་བྷཾ་ཤ་ཟུར་ཆག་གི་སྐད་དུ་རྒྱུད་གསུངས་པ་འགྲེལ་ཆེན་དྲི་མེད་འོད་སོགས་ལས་འབྱུང་
བ་ལྟར་ཡིན་ཀྱང་། གདུལ་བྱ་ཐུན་མོང་བའི་སྣང་ཚུལ་གཙོ་ཆེ་བའི་དབང་དུ་བྱས་ན་
མཆོག་གི་སྤྲུལ་སྐུས་མི་ཡུལ་དུ་ཆོས་འཁོར་བསྐོར་བའི་གནས་རྒྱ་གར་དང་། སྐད་ཀྱང་
སཾ་སྐྲ་ཏའི་སྐད་དུ་གསུངས་ལ། སྐད་དེ་ཉིད་ངེས་ཚིག་གི་སྟེང་ནས་བཤད་ན་བརྗོད་བྱ་
སྟོན་པའི་ནུས་པ་གཞན་ལས་ཤིན་ཏུ་ཆེ་བས། རང་གིས་སླར་དེའི་སྐད་དུ་ཆོས་འཁོར་
བསྐོར་བའི་རྟེན་འབྲེལ་བསྒྲིགས་ཤིང་སྐད་ལ་བག་ཆགས་འཇོག་པ་དང་། སྔོན་གྱི་ཆོས་
རྒྱལ་ལོ་པཎ་རྣམས་ཀྱིས་བསྟན་པའི་སྲོལ་ཕྱེ་བའི་ཚེ། ཐར་པ་དོན་དུ་གཉེར་བའི་སྐྱེ་
བོ་བློ་གྲོས་ཀྱི་ནོར་དང་ལྡན་པ་དག་གིས་གང་ལ་ཐོས་བསམ་སྒོམ་པ་བྱ་བའི་ཡུལ་ནི་དང་



རིག་བྱེད་མའི་བསྟོད་འགྲེལ།
པོ་བསྟན་པའི་བདག་པོ་ཐུབ་པ་སངས་རྒྱས་བཅོམ་ལྡན་འདས་ཀྱིས་མདོ་རྒྱུད་དྲི་མ་མེད་
པ་ནས་གསུངས། པཎྜི་ཏ་ཆེན་པོ་རྣམས་ཀྱིས་ལུང་དང་རིགས་པས་ལེགས་པར་གཏན་
ལ་ཕབ། །གྲུབ་པའི་དབང་ཕྱུག་རྣམས་ཀྱིས་ཉམས་སུ་བཞེས་ཏེ་རྟོགས་པ་མངོན་དུ་གྱུར།
ལོ་པཎ་རྣམས་ཀྱིས་ཀྱང་དཀའ་བ་བརྒྱ་ཕྲག་གི་སྒོ་ནས་བསིལ་ལྡན་གྱི་ལྗོངས་སུ་གདན་
དྲངས་པའི་ཁུངས་དང་འབྲེལ་བ་ཞིག་མ་གཏོགས། རྒྱ་ནག་མདོ་རྩོམ་པའི་ཕྱག་ལེན་
ལྟ་བུ་དྲི་མ་ཙམ་དུ་མི་འགྱུར་ཞིང་། སྐད་དོད་མི་ཤེས་པ་རྣམས་ཀྱིས་ཐོག་མའི་ཚིག་
དེ་ཙམ་ཡང་གོ་མི་ཐུབ་པ་ལ། དེ་བོད་སྐད་དུ་བསྒྱུར་ནས་ཀློག་པ་ཙམ་གྱིས་གཞུང་ངོས་
ཟིན་པར་མཐོང་ནས་ལོ་པཎ་རྣམས་ཀྱི་བཀའ་དྲིན་དྲན་པ་དང་། ད་ལྟ་དཀའ་བ་མེད་
པར་གཞུང་དེ་རྣམས་ལ་ཐོས་བསམ་བྱར་ཡོད་བསྐལ་བ་བཟང་སྙམ་དུ་སྤྲོ་བས་འཇུག་
པ་སོགས་དགོས་པ་དུ་མར་གཟིགས་ནས་གཞུང་གི་ཀླད་དུ་རྒྱ་གར་གྱི་སྐད་སྨོས་པར་བཀས་
བཅད་པ་དང་བསྟུན་ཏེ་གསུངས་པ་ཡིན་ནོ། །དེ་ཡང་ན་མོ་ཌཱ་ཀཱི་ཀུ་རུ་ཀུ་ལླེ་ཡ་ཞེས་
པའི་ན་མོ་ནི་ཕྱག་འཚལ། ཌཱ་ཀཱི་ནི་མཁའ་འགྲོ། ཀུ་རུ་ཀུ་ལླེ་ཡ་ནི་རིག་བྱེད་མ་ལའམ།
རིག་བྱེད་མའི་ཆེད་དུ་ཞེས་པ་ཡིན་ཞིང་། བསྡུས་ན་མཁའ་འགྲོ་རིག་བྱེད་མ་ལ་ཕྱག་
འཚལ་ལོ། །ཞེས་པའོ། །དེ་དག་ངེས་ཚིག་གིས་བཤད་ན། ཎ་མཱ་རབ་ཏུ་འདུད་པ་
དང་སྒྲ་ལའོ། །ཞེས་པའི་བྱིངས་བཞག དང་པོའི་ཥཎ་ནི་ས་ནའོ། །ཞེས་པས་ཎ་ནར་
བསྒྱུར། རྐྱེན་ཨ་སུ་ན་བྱིན་ཨུ་དང་ན་རྗེས་འབྲེལ་ཡིན་པས་ཕྱིས་ཏེ་ན་མས་ཞེས་གྲུབ།
དེ་ཚིག་ཏུ་བསྒྲུབ་པ་ལ། དང་པོའི་གཅིག་ཚིག་སི་བྱིན། ཧ་ས་ཨཱི་པྲ་ལ་སི་འཇིག་གོ
ཞེས་པས་སི་ཕྱིས། ས་ར་དག་གི་རྣམ་བཅད་དོ། །ཞེས་པས་ན་མས་ཀྱི་ས་རྣམ་བཅད་
བྱས་ཧ་བ་ལའོ་ཞེས་པས་རྣམ་བཅད་ཨུ་རུ་བསྒྱུར། མའི་སྲོག་གི་ཨ་ཕྲལ། ཨ་ཨུ་ལ་
ཨོའོ་ཞེས་ཨ་དང་ཨུ་གཉིས་འདུས་པས་ཨོ། །དབྱངས་ཀྱིས་དམན་པ་ཕ་རོལ་ཏུ་ཡང་



རིག་བྱེད་མའི་བསྟོད་འགྲེལ།
དག་པར་སྦྱོར། །ཞེས་མ་སྲོག་མེད་ཨ་ལ་དྲངས་པས་ན་མོ་ཞེས་ཚིག་ཏུ་གྲུབ་ཅིང་འདུད་
པའི་དོན་ཡིན་ནོ། །དེ་ཐོག་མ་ཁོ་ནར་སྨོས་པ་ནི། རྒྱུན་ལས། ལྷ་རྣམས་རུང་བར་བྱ་
བའི་ཕྱིར། །འོད་ཀྱིས་མོག་མོག་པོར་མཛད་དང་། །ཞེས་གསུངས་པ་བཞིན་སྐྱབས་
ཡུལ་དམ་པ་རྣམས་ཀྱི་འདུལ་བའི་ཞིང་དུ་འགྱུར་བ་ལ་གེགས་ཀྱི་གཙོ་བོ་ཤེས་རྒྱུད་ང་
རྒྱལ་གྱིས་དྲེགས་པ་ཡིན་པས་དེ་ཉིད་མགོ་མནན་ནས་དམན་ས་འཛིན་དགོས་པའི་རྒྱུ་
མཚན་གྱིས་ཡིན་ཏེ། འབྲོམ་སྟོན་གྱི་ཞལ་ནས། ང་རྒྱལ་གྱི་སྒང་བུ་ལ་ཡོན་ཏན་གྱི་
ཆུ་མི་འབབ་པས། སྐ་འགོ་སྨོད་དགོས་གསུངས་པ་ལྟར་རོ། །དེས་ན་གཞུང་ཆེན་མོ་
ཀུན་གྱི་མགོར་མཆོད་བརྗོད་མཛད་པ་དང་། ཡན་ལག་བདུན་པའི་ཐོག་མར་ཕྱག་བྱས་
པ་ཡང་། དེ་བདུན་ཉོན་མོངས་པ་སོ་སོའི་གཉེན་པོར་སྦྱར་བའི་ཚེ། ཕྱག་འཚལ་བ་
ང་རྒྱལ་གྱི་གཉེན་པོར་གསུངས་པ་རྣམས་དང་གནད་གཅིག་གོ །ཌཱ་ཀཱི་ནིའི་ཌ་ནི་ཌ་ཞེས་
པ་ནམ་མཁའ་སྟེ་སྐད་ཀྱི་བྱིངས་ལས་བསྒྱུར་བ་དང་། ཨ་ཀི་ནི་གྱ་གྱུར་འགྲོ་བ་སྟེ་ནམ་
མཁའ་ལ་ཁྱབ་པར་འགྲོ་པས་ནཌ་ཀི་ནི་ཞེས་མཁའ་འགྲོ་བཤད་པའམ། ཀ་ལཱ་པ་ཡས།
ཌིད་ནམ་མཁའ་ལ་ཀུན་ཏུ་འགྲོ་བ་ལའོ་ཞེས་པའི་བྱིངས་བཞག །རྐྱེན་ཌ་བྱིན། ཌའི་
སྲོག་གི་ཨཱིད་ཕྱིས། རྐྱེན་གྱི་ཌ་དེའི་དོན་ཡིན་པས་སོང་། དེའི་སྲོག་གི་ཨ་བཞག །ཌ་
སྲོག་མེད་རྐྱེན་གྱི་ཨ་ལ་དྲངས་བསགས་ཞེས་གྲུབ་ཅིང་། དེ་ཕན་གྱི་རྐྱེན་ཀ་བྱིན། འཕེལ་
བ་བྱས་པས་ཌཱ་ཀ་དང་། དེ་ལ་མོ་རྐྱེན་ཨཱིཔ་བྱིན། རྗེས་འབྲེལ་གྱི་སྔ་དང་ཀའི་སྲོག་
གི་ཨ་ཕྱིས་པས། ཊཱ་ཀ་ཨཱི་ཞེས་གྲུབ། རྣམ་དབྱེ་དང་པོའི་གཅིག་ཚིག་སི་བྱིན། སི་
ཕྱིས། ཀ་སྲོག་མེད་ཨཱི་ལ་དྲངས་པས། ཊཱ་ཀཱི་ཞེས་དོན་གྱིས་མཁའ་ལ་རྒྱུ་བར་བྱེད་
པས་ནམ་མཁའ་འགྲོ་མ་ཞེས་བཤད་པ་དང་། ཨུ་ཙ་ཚོགས་ཀྱི་བྱིངས་དང་ལཌ་རོལ་
བའི་བྱིངས་ལས་སྒྲུབ་ན་ཚོགས་དང་རོལ་པ་སོགས་ལ་ཡང་བཤད་དུ་རུང་མོད་ཀྱང་གཙོ་



རིག་བྱེད་མའི་བསྟོད་འགྲེལ།
བ་ནི་སྔ་མ་ཡིན་ཏེ། དེ་ཁོ་ན་ཉིད་གསལ་བ་ལས། ཌེ་ནི་ནམ་མཁར་འགྲོ་བ་ཞེས། །སྐད་
ཀྱི་བྱིངས་ལས་རྣམ་པར་བརྟག །ནམ་མཁའ་ཀུན་ཏུ་འགྲོ་བས་ན། །མཁའ་འགྲོ་མ་
ཞེས་བྱ་བར་བརྗོད། །མཁའ་འགྲོ་མ་ནི་ཐམས་ཅད་ཀྱི། །རང་བཞིན་ཡིན་ཕྱིར་དེ་
ཡི་དངོས། །ཞེས་སོ། །འདིའི་རྐང་པ་ཕྱི་མ་གཉིས་ནི་ངེས་དོན་གྱི་དབང་དུ་མཛད་པ་
ཡིན་ཏེ། རྫོགས་རིམ་དངོས་གྲུབ་སྙེ་མ་ལས། ངེས་དོན་ནི་ནམ་མཁའ་ཤེས་རབ་སྟོང་
པ་ཉིད་ལ་ཁྱབ་པར་འགྲོ་བའི་ལྷན་སྐྱེས་སོ། །ཞེས་གསུངས་ཏེ། དེ་ནི་བདེ་མཆོག་རྩ་
རྒྱུད་ལས༑ གསང་བ་མཆོག་གིས་དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས།
ཞེས་པའི་ངེས་དོན་གྱི་བཤད་པ། མངོན་བརྗོད་ལས། །ཐམས་ཅད་མཁྱེན་པ་ཞེས་
བྱར་བཤད། །རྡོ་རྗེ་ཅན་ནི་དེར་བཞུགས་པ། །ཞེས་གསུངས་པ་དང་གནད་གཅིག་གོ
ཀུ་རུ་ཀུ་ལླེ་ནི་བྱིངས་མདོ་ལས། ཌ་ཀྲིཉ་བྱེད་པ་ལའོ་ཞེས་པའི་བྱིངས་བཞག །རྗེས་
འབྲེལ་ཌ་ཉ་ཕྱིས། རྐྱེན་ཧི་དང་ཨུ་བྱིན། ཀའི་སྲོག་གི་རི་ཨར་དུ་བསྒྱུར། ག་སྲོག་
མེད་ཨ་དང་། ར་སྲོག་མེད་རྐྱེན་གྱི་ཨུ་ལ་དྲངས་པས་ཀ་རུ་དང་། བྱིངས་ཐམས་ཅད་
པ་ཡོན་ཏན་མེད་པ་ལ་ཨའི་ཨུ་སྦྱར། ཨུ་ཡིག་ལས་ཀྱང་ངོ་ཞེས་པས་ཧི་ཕྱིས་ཏེ་ཀུ་རུ་
ཞེས་གྲུབ། ཡང་ཀུ་ལ་ཆགས་པ་ལའོ་ཞེས་པའི་བྱིངས་བཞག་ལྟ་སོགས་ཀྱིས་རྐྱེན་ལྟ་
བྱིན། ཀ་ཡོན་ཏན་འགོག་པའི་དོན་དང་། བྱིངས་མཐའི་ཨ་བརྗོད་དོན་ཡིན་པ་ཕྱིས།
ཚིག་ཕྲད་ལས་ཏ་ལར་བསྒྱུར་མོ་རྐྱེན་ཨཱི་པ་བྱིན། པ་ཕྱིས། ལའི་སྲོག་གི་ཨ་དང་ཨཱི་
གཉིས་འདུས་པས་ཨེ། རིམ་པར་དྲངས་པས་ཀུ་རུ་ཀུ་ལླེ་ཞེས་གྲུབ་ཅིང་། ཆགས་པར་
བྱེད་པས་ན་རིག་བྱེད་མ་ཞེས་པར་འགྱུར་ཏེ། སྲིད་གསུམ་མཐའ་དག་དགའ་བའི་རྣམ་
པས་དབང་དུ་བྱེད་པ་ལ་སྦྱར་ཏེ། དོན་གྱི་ཆ་ནས་བཤད་པ་ཡིན་ཞིང་། རིག་བྱེད་ཀྱི་
རི་ཕུག་ཏུ་བཞུགས་པའི་སྒོ་ནས་མཚན་གསོལ་བའི་ལོ་རྒྱུས་ལྟར་ན་ངེས་ཚིག་གིས་བཤད་



རིག་བྱེད་མའི་བསྟོད་འགྲེལ།
དགོས་པའི་ངེས་པ་མེད་དམ་སྙམ་མོ། །དེར་མ་ཟད་རྡོ་རྗེ་སྙིང་འགྲེལ་ལས། ཀུ་ནི་
བདེ་བ་ཆེན་པོའོ། །རུ་ནི་ལོངས་སྤྱོད་རྫོགས་པའོ། །ཀུ་ནི་ཆོས། །ལེ་ནི་སྤྲུལ་པ་ཡིན་
པར་ཤེས་པར་བྱའོ། །ཞེས་གསུངས་པ་སོགས་ལ་དཔགས་ན་རྡོ་རྗེ་འཆང་རང་ཉིད་ཀྱིས་
ཐུན་མོང་མ་ཡིན་པར་སྦྱར་བའི་རྡོ་རྗེའི་ཚིག་གི་བརྡ་དོན་འགྲེལ་ཚུལ་གཞན་ཡང་ཡོད་
པར་མངོན་ནོ། ༈ །གཉིས་པ་མཚན་དོན་ནི། བཅོམ་ལྡན་འདས་མ་ཁམས་གསུམ་
དབང་སྡུད་ཀྱི་ལྷ་མོ་རིག་བྱེད་མ་ཀུ་རུ་ཀུ་ལླེ་ལ་བསྟོད་པའི་གླུ་དབྱངས་སྲིད་གསུམ་འགུགས་
པའི་ལྕགས་ཀྱུ་ཞེས་བྱ་བ་ཞེས་བྱུང་། དེ་ཡང་འཇིག་རྟེན་དང་འཇིག་རྟེན་ལས་འདས་
པའི་ལྷ་དུ་མའི་སྒོ་ནས་ལས་སྣ་ཚོགས་སྒྲུབ་ཚུལ་ཡང་དག་དང་ལྟར་སྣང་ཅི་རིགས་ཤིག་
ཡོད་ཅིང་། དེ་གང་གི་སྐབས་སུ་ལྷ་དང་སྔགས་ཀྱི་ཆེ་བ་དབྱུང་བའི་ཁ་ཟིན་རེ་འབྱུང་
བ་སྤྱི་ལུགས་ཡིན་པས་མཁས་པ་བློ་གསལ་ཞིང་གཟུ་བོར་གནས་པ་རྣམས་ཀྱིས་དེ་དང་
དེའི་ཆེ་བ་བརྗོད་པའི་ཚིག་ཙམ་ལ་མ་བརྟེན་པར་སྐྱོན་ཡོན་ལེགས་པར་བརྟག་དགོས་ཏེ།
སྤེལ་མར་བསྟོད་པ་ལས། གང་ལ་ཉེས་པ་ཐམས་ཅད་ཀུན། །གཏན་ནས་ཡོང་ཡེ་མི་
མངའ་ཞིང་། །གོང་ཞིག་ལ་ནི་ཡོན་ཏན་ཀུན། །རྣམ་པ་ཐམས་ཅད་གནས་གྱུར་པ།
གལ་ཏེ་སེམས་ཞིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང་། །དེ་བསྟོད་དེ་ནི་བཀུར་
བ་དང་། །དེ་ཡི་བསྟན་ལ་གནས་པའི་རིགས། །ཞེས་ཡུལ་དེ་ཉིད་སྐྱབས་གནས་ཡང་
དག་ཏུ་ངེས་པ་རྙེད་ནས། དེ་ལ་བསྟོད་པ་དང་བཀུར་སྟི་བྱེད་ཅིང་། དེའི་རྗེས་སུ་སློབ་
དགོས་པར་གསུངས་སོ། དེ་ཡང་མཐའ་ཆོད་པར་བྱེད་ན། བཞི་བརྒྱ་པ་ལས། སངས
རྒྱས་ཀྱིས་གསུངས་ལྐོག་འགྱུར་ལ། །གང་ཞིག་ཐེ་ཚོམ་སྐྱེ་འགྱུར་བ། །དེ་ཡིས་སྟོང་
པ་ཉིད་བསྟེན་ཏེ། །འདི་ཉིད་ཁོ་ནར་ཡིད་ཆེས་བྱ། །ཞེས་དང་། རྣམ་འགྲེལ་ལས།
བླང་དང་དོར་བྱའི་དེ་ཉིད་ནི། །ཐབས་བཅས་རབ་ཏུ་ངེས་པ་ཡིས། །གཙོ་བོའི་དོན་



རིག་བྱེད་མའི་བསྟོད་འགྲེལ།
ལ་མི་བསླུའི་ཕྱིར། །གཞན་ལ་རྗེས་སུ་དཔག་པ་ཡིན། །ཞེས་གསུངས་པ་དང་དོན་
མཐུན་པར་རྒྱུད་སྡེ་རྣམས་ལ་ཡང་དེ་ནས་བཤད་པའི་སྦྱང་བྱ་སྦྱོང་བྱེད་ཀྱི་གནད་གོང་
འོག་ཀུན་ལ་དངོས་སྟོབས་ཀྱི་རིགས་པ་དྲི་མ་མེད་པས་ཚུལ་བཞིན་དུ་དཔྱད་དེ་འགལ་
བ་མེད་པར་ངེས་པ་བརྟན་པོ་རྙེད་ནས་རྒྱུད་སྡེ་རྣམ་དག་ཏུ་ཡིད་ཆེས་པ་དགོས་ལ། དེ་
ལྟར་མ་བྱས་ན་བསྟན་པའི་སྙིང་པོ་གསང་ཆེན་བླ་མེད་ཀྱི་ཉམས་ལེན་བྱེད་པར་རློམ་ཡང་
མཁའ་ལ་རྒྱུ་བའི་མི་མ་ཡིན་རེ་ལ་སྐྱབས་གནས་མཐར་ཐུག་ཏུ་འཁྲུལ་བའི་དབང་གིས་
བསྟན་པའི་འཇུག་སྒོ་སྐྱབས་འགྲོ་ལས་ཀྱང་ཆེས་རིང་དུ་འགྱུར་བའི་ཉེན་ཆེ་བས། སྙིགས་
མའི་གདུལ་བྱ་རྣམ་དཔྱོད་ཀྱི་རྩལ་ཞན་ཞིང་འདོད་ཐག་ཉེ་བ་རྣམས་ཀྱིས་དེ་འདྲའི་རིགས་
ལ་བག་ཟོན་ཤིན་ཏུ་བྱ་དགོས་སོ། །དེས་ན་ཐོག་མར་རྒྱུད་གང་ནས་བྱུང་བའི་ཁུངས་
དགོད་པ་ལ། གུར་དང་། སམྦུ་ཊའམ་ཁ་སྦྱོར། འཇམ་དཔལ་དཔའ་བོ་གཅིག་གྲུབ་
ཀྱི་རྒྱུད། །གཤིན་རྗེའི་གཤེད་ཀྱི་རྒྱུད། སྒྲོལ་མ་འབྱུང་བ་སོགས་ལས་ཀྱང་འདིའི་ལས་
ཚོགས་ཅི་རིགས་གསུངས་པ་ཡོད་ན་ཡང་། གཙོ་བོ་ནི་དགྱེས་པ་རྡོ་རྗེའི་རྒྱུད་བརྟག་
པ་གཉིས་པ་ལས་གསུངས་ཏེ། དེ་ཡང་བརྟག་པ་དང་པོའི་རབ་བྱེད་བཅུ་གཅིག་པ་ལས།
ཀུ་རུ་ཀུ་ལླེའི་སྒྲུབ་ཐབས་བཤད་པར་བྱ་སྟེ། གོང་དུ་བརྟག་པ་བཅུ་གཉིས་པར། །རྒྱས་
པར་གསུངས་པ་མདོ་རུ་བསྡུ། ཧཱི༔ལས་བྱུང་བའི་ལྷ་མོ་ནི། །ཁ་དོག་དམར་ཞིང་ཕྱག་
བཞི་མ། །མདའ་དང་གཞུ་ཡི་ལག་པ་མ། །ཨུཏྤལ་དང་ནི་ལྕགས་ཀྱུ་འཛིན། །འདི་
ནི་བསྒོམས་པ་ཙམ་གྱིས་ནི། །འཇིག་རྟེན་གསུམ་པོ་དབང་དུ་བྱེད། །འབུམ་ཕྲག་གཅིག་
གིས་རྒྱལ་པོ་རྣམས། །ཁྲི་ཡིས་འཇིག་རྟེན་ཕལ་པ་ཉིད། །བྱེ་བས་ཕྱུག་དང་གནོད་སྦྱིན་
སོགས། །འབུམ་ཕྲག་བདུན་གྱིས་ལྷ་མ་ཡིན། །འབུམ་ཕྲག་གཉིས་ཀྱིས་ལྷ་རྣམས་ཉིད།
བརྒྱ་ཕྲག་གཅིག་གིས་སྔགས་པ་ཉིད། །ཅེས་དང་། བརྟག་པ་དང་པོའི་ལེའུ་གཉིས་པ་



རིག་བྱེད་མའི་བསྟོད་འགྲེལ།
ལས། ཨོ་ཀུ་རུ་ཀུ་ལླེ་ཧཱིསཱཧཱ། ཀུ་རུ་ཀུ་ལླེའི་སྔགས་སོ། །རབ་ཏུ་མྱོས་མ་དབང་དུ་
བྱ་བར་འདོད་པས་མྱ་ངན་མེད་པའི་འོག་ཏུ་སོང་སྟེ། གོས་དམར་པོ་བགོས་ནས་མྱོས་
བྱེད་ཀྱི་འབྲས་བུ་ཟ་ཞིང་། ཀ་ཀཱ་མ་ཙི་ཀའི་ཁུ་བས་ཐིག་ལེ་བྱས་ནས་སྔགས་བཟླས་ཏེ།
ཨོཾ་ཨ་མ་གུ་ཡེ་ཧཱིསིབྷ་ཝ་ཏུ་སྭཱཧཱ། ཁྲིས་འོང་བར་འགྱུར་རོ་ཞེས་དང་། ཡང་བརྟག་
པ་གཉིས་པའི་ལེའུ་དགུ་པ་ལས། དང་པོ་རྣམ་པར་སྣང་མཛད་བཞག །དང་པོ་ཉིད་
ཀྱི་དང་པོ་ལ། །རྡོ་རྗེ་མཁའ་འགྲོ་མ་དང་སྦྱར། །མཐར་གནས་པ་ཡི་གཉིས་པ་ལ། །རྡོ་
རྗེ་མཁའ་འགྲོ་མ་དང་ལྡན། །ཡང་ནི་དང་པོའི་རྩེ་མོ་ལ། །རྡོ་རྗེ་མཁའ་འགྲོ་མ་དང་
ལྡན། །མཐར་གནས་པ་ཡི་གསུམ་པ་ལ། །ཡང་ནི་དེ་ཉིད་ཡང་དག་ལྡན། །སྟེང་དུ་
ཆོམ་རྐུན་མ་ཡིས་བརྒྱན། །དེ་རྗེས་གྷིཡི་རྣམ་པ་སྦྱར། །མཐར་ནི་སཱཧ་ཡོད་པ་ཉིད།
ཀུ་རུ་ཀུ་ལླེའི་སྔགས་སོ། །ཞེས་པ་རྣམས་སོ། །དེ་དག་གི་ཚིག་དོན་ལ་མཁས་་སོ་
སོས་འགྲེལ་ཚུལ་ཅུང་ཟད་མི་འདྲ་བ་འགའ་ཞིག་ཡོད་ངེ། གྲུབ་ཆེར་མཚོ་སྐྱེས་ཀྱི་དཀའ་
འགྲེལ་པདྨ་ཅན་དུ་བརྟག་པ་བཅུ་གཉིས་ཞེས་པ་མེད་པར་སྔར་བསྟན་ཞེས་གསུངས་པའི་
རྒྱུད་ཀྱི་རྒྱ་དཔེ་ལ་ཡང་མི་འདྲ་བ་གཉིས་ཡོད་པར་མངོན་ལ། འོན་ཀྱང་ཞུ་བ་པོ་རྡོ་རྗེ་
སྙིང་པོའི་འགྲེལ་པ་དང༌། རཏྣ་ཨ་ཀར་ཤནྟི་དཀའ་འགྲེལ་མུ་ཏིག་ཕྲེང་བ། མི་ཐུབ་
ཟླ་བའི་འགྲེལ་པ་ཀུམུཊ་རྣམས་སུ་རྒྱུད་རྒྱས་པའི་བརྟག་པ་བཅུ་གཉིས་པར་རྒྱས་པར་
གསུངས་པའི་དོན་འདིར་བསྡུས་པ་ལ་བཤད་དོ། །དེས་ན་རྔོག་ལུགས་པ་ཁ་ཅིག །རྡོ་
རྗེ་སྙིང་འགྲེལ་ལས། འབུམ་ཕྲག་ལྔ་ཡི་རྒྱུད་ཆེན་ལས། །ཉུང་ངུའི་རྒྱུད་འདི་ལེགས་ ་
བྱུང་བ། །ཞེས་རྒྱུད་རྒྱས་པའི་ནང་ནས་ཁོལ་དུ་བྱུང་བར་གསུངས་པ་དང་། དེར་མ་
ཟད་གུར་ལས། རྡོ་རྗེ་སྙིང་པོ་མངོན་བྱང་ཆུབ། །བརྟག་པའི་རྒྱལ་པོ་དང་པོ་སྟེ། །སྒྱུ་
འཕྲུལ་བརྟག་པ་གཉིས་པའོ། །ཞེས་གསུངས་ཤིང་། འདིའི་བརྟག་པ་དང་པོའི་མཇུག་



10
རིག་བྱེད་མའི་བསྟོད་འགྲེལ།
ཏུ། རྡོ་རྗེ་སྙིང་པོ་མངོན་པར་བྱང་ཆུབ་པ་ཞེས་བྱ་བའི་བརྟག་པ་དང་པོ་རྫོགས་སོ། །ཞེས་
དང་། གཉིས་པའི་མཇུག་ཏུ། སྒྱུ་མ་བརྟག་པ་གཉིས་པ་རྫོགས་སོ། །ཞེས་གསུངས་
པ་རྣམས་མིང་མཐུན་ཞིང་། འདིའི་མགོར་འདི་སྐད་བདག་གིས་ཐོས་སོགས་འབྱུང་
བས་བརྟག་གཉིས་འདི་འབུམ་ལྔའི་རྒྱུད་ལས་ཟུར་དུ་བཏོན་པ་ཡིན་ཟེར་བ་ཡང་། གོང་
དུ་བརྟག་པ་བཅུ་གཉིས་པར་རྒྱས་པར་གསུངས་ཞེས་པ་འདིས་ཁེགས་པར་མཁས་གྲུབ་
རྗེས་བརྟག་གཉིས་རྣམ་བཤད་དུ་གསུངས་སོ། །འདིའི་འགལ་སྤོང་དུ་རྔོག་ལུགས་ཀྱི་
གསུང་རྒྱུན་འགའ་ཞིག་ཏུ། མཁའ་འགྲོ་མ་ཀུ་རུ་ཀུ་ལླེའི་རྒྱུད་བརྟག་པ་བཅུ་གཉིས་པ་
བྱ་བ་ཞིག་ཨུ་རྒྱན་ན་བཞུགས་པ་དེ་ཡིན་ཞེས་ཟེར་ཡང་ཁུངས་མེད་པས་འདོད་པ་ཙམ་
དུ་ཟད་ལ། ཊཱིཀ་ནོར་བུའི་སྒྲོན་མེ་སོགས་བོད་འགྲེལ་འགའ་ཞིག་ཏུ་རྒྱས་པར་བརྟག་
པ་བཅུ་གཉིས་ལས། གོང་དུ་གསུངས་པ་མདོ་རུ་བསྡུ་ཞེས་གོང་འོག་བསྡེབས་ནས། སྤྱིར་
བརྟག་པ་བཅུ་གཉིས་པ་ཡན་ཆད་དུ་ཐོར་བུ་ཐོར་བུར་གསུངས་ལ། གོང་དུ་ལེའུ་གཉིས་
པར་འདིའི་སྔགས་གསུངས་པ་དེ་ཉིད་ཀྱི་སྒྲུབ་ཐབས་སྐབས་འདིར་བསྟན་ན་ཞེས་འཆད་
པ་ཡང་རྟོག་བཟོ་འབའ་ཞིག་ཏུ་སྣང་ངོ༌། །དེས་ན་རང་གི་ལུགས་ནི་འབུམ་ལྔའི་བརྟག་
པ་བཅུ་གཉིས་པ་དངོས་གྲུབ་བརྟག་པ་ལས་འདིའི་ལས་ཚོགས་རབ་འབྱམས་རྒྱས་པར་
གསུངས་པའི་ནང་ནས་འདིར་དབང་གི་ལས་སྒྲུབ་ཙམ་ཞིག་མདོར་བསྡུས་ཏེ་སྟོན་ཞེས་
པ་ཡིན་ལ། གུར་ལས། དགུ་པ་མཁའ་འགྲོ་ཀུ་རུ་ཀུ་ལླེ་ཞེས་གསུངས་པ་ལ་དཔགས་
ན་ལེའུ་དེར་ཡང་འདིའི་སྐོར་མང་དུ་བསྟན་ཡོད་པར་མངོན་ནོ། །རྒྱུད་ཀྱི་ཚིག་ལྷག་
མ་འགའ་ཞིག་ལ་ཡང་དོགས་པ་གཅོད་དགོས་པ་རྣམས་འོག་ཏུ་སྟོན་ཞིང༌། དེ་ལྟར་
རྩོད་མེད་ཀྱི་རྒྱུད་སྡེ་རྣམས་ལས་ལན་གཅིག་མ་ཡིན་པར་གསུངས་པའི་ལྷ་མཆོག་ཁྱད་
པར་ཅན་འདི་ཉིད་ལ་སྐུ་གསུང་ཐུགས་ཀྱི་ཡོན་ཏན་བླ་ན་མེད་པ་ལས་བརྩམས་པའི་བསྟོད་



རིག་བྱེད་མའི་བསྟོད་འགྲེལ། 11
པ་མཛད་པར་མཚན་འདོགས་ཚུལ་ཡང་སྲིད་གསུམ་འགུགས་པའི་ལྕགས་ཀྱུ་ཞེས་
གསུངས། སྤྱིར་གཞུང་གི་མིང་འདོགས་ལ་བརྗོད་བྱ་དང༌། གཞུང་ཚད་དང་། ཞུ་བ་
པོ་དང་། གནས་དང་། བྱེད་ལས་ཀྱི་སྒོ་ནས་བཏགས་པ་སྣ་ཚོགས་ཡོད་ཀྱང་འདིར་
དགོས་པའི་ཆ་ནས་ཡིན་ཏེ། བརྗོད་བྱ་བཅོམ་ལྡན་འདས་མའི་གསང་བ་གསུམ་གྱི་ཡོན་
ཏན་དང་། དེ་ལ་བསྔགས་པས་འཕགས་མ་མཉེས་ཏེ་སྐྱེ་འགྲོ་དབང་དུ་བྱེད་པའི་དངོས་
གྲུབ་འགྲུབ་པ་དགོས་པ་ཡིན་ལ། མཐར་རང་གཞན་ཐམས་ཅད་ལྷན་སྐྱེས་ཀྱི་ཡེ་ཤེས་
མངོན་དུ་བྱས་ཏེ་མི་སློབ་པའི་ཟུང་འཇུག་ཐོབ་པ་ཉིང་དགོས་ཡིན་ཞིང་། དེ་དག་སྔ་ཕྱིའི་
རིམ་པར་འབྱུང་བ་འབྲེལ་བ་ཡིན་པས་མཚན་གྱི་སྟེང་ནས་དགོས་སོགས་ཆོས་བཞི་ཡང་
གོ་བར་ནུས་སོ། །གསུམ་པ་མཆོད་བརྗོད་དངོས་ནི། བཅོམ་ལྡན་འདས་མ་དཔལ་ཀུ་
རུ་ཀུ་ལླེ་ལ་ཕྱག་འཚལ་ལོ། །ཞེས་བྱུང༌། དེ་ཡང་བཅོམ་ལྡན་འདས་མའི་དོན་ནི། བརྟག་
པ་དང་པོའི་ལེའུ་ལྔ་པ་ལས། སངས་རྒྱས་འདི་ལ་བྷ་ག་མངའ། །བཅོམ་ལྡན་འདས་
ཞེས་བརྗོད་པར་བྱ། །བྷ་ག་རྣམ་པ་དྲུག་ཏུ་བརྗོད། །དབང་ཕྱུག་ལ་སོགས་ཡོན་ཏན་
ཀུན། །ཡང་ན་ཉོན་མོངས་ལ་སོགས་བདུད། །འཇོམས་ཕྱིར་བཅོམ་ལྡན་འདས་ཞེས་
བྱ། །གང་ཕྱིར་སྐྱེ་འགྲོ་སྐྱེད་པ་ཡི། ཤེས་རབ་མ་ཞེས་བརྗོད་པར་བྱ། །ཞེས་གསུངས་
ཏེ། བཅོམ་ལྡན་འདས་ཀྱི་སྐད་དོད་བྷ་ག་སྐལ་བ་དང་ལྡན་ལྡན་པ་ལ་འཇུག་ཅིང་། སྐལ་
བ་ཡང་སམྦུ་ཊ་ལས། དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་
དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་
ཞེས་བྱ། །ཞེས་སྒྲིབ་པ་མཐའ་དག་སྤངས་ཏེ་གཞན་ལ་རག་མ་ལས་པའི་དབང་ཕྱུག
མཚན་དཔེས་བརྒྱན་པའི་གཟུགས། ཕུན་ཚོགས་ཀུན་གྱིས་བརྟེན་པའི་དཔལ། ཡོན་
ཏན་གྱི་མཐུས་ཀུན་ཏུ་ཁྱབ་པའི་གྲགས་པ། ཆགས་ཐོགས་མེད་པའི་ཡེ་ཤེས། གདུལ་



རིག་བྱེད་མའི་བསྟོད་འགྲེལ།
བྱའི་དོན་ལས་མི་གཡེལ་བའི་བརྩོན་འགྲུས་ཕུན་སུམ་ཚོགས་པ་དྲུག་དང་ལྡན་པ་ལ་བཤད་
ཚུལ་གཅིག་དང་། ཡང་ངེས་ཚིག་གིས་བཤད་ཚུལ་གཅིག་ལ། བདུད་བཞི་སྒྲིབ་པ་
གཉིས། ཉོན་མོངས་གསུམ་སོགས་བཅོམ་པས་བཅོམ་ལྡན་འདས་ཞེ་བཤད་པ་གཉིས་
ཀ་བྷ་ཝ་ན་ཞེས་པའི་དོན་གྱི་རྣམ་གྲངས་ཡིན་ལ། བོད་སྐད་སོར་བཞག་གི་ཚེ་བཞི་བཅོམ་
དྲུག་ལྡན་ཞེས་ཕྲལ་ནས་བཤད་པ་ལ་འགལ་བ་མེད་དོ། འདས་ཞེས་པ་འཇིག་རྟེན་པའི་
ལྷ་ཆེན་པོ་དག་ལས་ཁྱད་པར་དུ་བྱ་བའི་ཕྱིར་ལོ་ཙྪ་བས་བླ་ཐབས་སུ་བསྣན་པར་གསུངས་
ལ་ཏཱ་ར་ན་ཐའི་ཚེ་མདོའི་ཊི་ཀར་བྷག་ཞེས་པའི་ག་ལ་ཡི་གེ་བསྣན་ཏེ་ག་ཏི་སོང་བ་ལ་
འཇུག་པས་འཇིག་རྟེན་པའི་ས་ལས་རིང་དུ་སོང་བ་འམ་འདས་པར་སྟོན་ཅིང་། དེས་
ན་དེའི་སྐད་དོད་རྒྱ་སྐད་ལ་གཏན་མེད་པ་མིན་གསུངས་སོ། །མའི་དོན་ནི་བདེ་ཆེན་
གྱི་ཤེས་རབ་དེ་ཉིད་གང་དང་རོ་གཅིག་ཏུ་གྱུར་པའི་སྟོང་པ་ཉིད་དེ་སྐྱེ་འགྲོ་སྣོད་བཅུད་
ཀུན་གྱི་རང་བཞིན་དུ་སོང་བས་དེ་ལ་བརྟེན་ནས་ཆོས་ཅན་མཐའ་དག་འཇོག་ཅིང་། དེའི་
ཕྱིར་དེ་ཉིད་དང་དབྱེར་མེད་པའི་བདེ་ཆེན་གྱི་ཤེས་རབ་ལ་ཡང་མ་ཞེས་བཤད་དེ། ཕར་
ཕྱིན་ཐེག་པའི་སྐབས་སུ་ཡང་ཡུལ་དང་ཡུལ་ཅན་གྱི་དོན་དམ་གཉིས་ལ་རྒྱལ་བའི་ཡུམ་
གྱི་མིང་གིས་བཏགས་པ་བཞིན་ནོ། །དེས་ན་སྐབས་འདིར་ཡང་དཀྱིལ་འཁོར་བའི་ལྷ་
ཐམས་ཅད་ཡེ་ཤེས་དེའི་རྣམ་འཕྲུལ་ཡིན་ཀྱང་། ནང་གསེས་ཀྱིས་ཡབ་རྣམས་ཐབས་
དང་ཡུམ་ཤེས་རབ་ཀྱི་ལྡོག་ཆ་ནས་བཤད་པས་འདིར་ཡང་དེའི་དབང་དུ་བྱས་སོ། །དཔལ་
གྱི་དོན་ནི་བརྟག་གཉིས་དང་ཀུན་སྤྱོད་གཉིས་ཀ་ལས། ཤྲཱི་ནི་གཉིས་མེད་ཡེ་ཤེས་ཏེ། །ཞེས་
ཡུལ་བདག་མེད་གཉིས་དང་། ཡུལ་ཅན་ཡེ་ཤེས་ཏེ་ཡི་གེ་གསུམ་གྱི་དོན་དབྱེར་མི་ཕྱེད་
པ་ལ་བྱེད་པས། རྒྱུད་གཞན་ལས་ཤཱ་ནྱ་ཏའི་སྔགས་དོན་སྐབས་ཀྱི་བཛྲ་དང་དོན་གཅིག་
སྟེ། འདོད་འཇོ་ལས། ཕྱིའི་དོན་ནི་བཛྲ་སྟེ་རྡོ་རྗེ་ལྟར་མི་ཕྱེད་པའི་དོན་ཡིན་པས། ཞེས་



13
རིག་བྱེད་མའི་བསྟོད་འགྲེལ།
གསུངས་པའི་ཕྱིར། གཞན་ཡང་མཁའ་འགྲོ་རྒྱ་མཚོ་ལས། ཨེ་ཝཾ་ལ་སོགས་གཉིས་
མེད་པའང་ཤི་ཞེས་བྱ་བའི་ཡི་གེ་དེས་བརྗོད། །ཅེས་པ་ལམ་དང་འབྲས་བུའི་ཨེ་ཝཾ་ཐབས་
ཤེས་དབྱེར་མེད་པ་ལ་སྦྱོར་ཚུལ་དང་བརྟག་གཉིས་རྣམ་བཤད་མཁའ་འགྲོའི་གསང་མཛོད་
ལས། ཡི་གེ་གསུམ་པོ་དེའི་དོན་རྣམ་པར་ཐར་པའི་སྒོ་གསུམ་ཡིན་ལ། ཤྲཱིའི་དོན་ནི་
ཡུལ་ཡི་གེ་གསུམ་གྱི་དོན་སྟོང་པ་ཉིད་དང༌། ཡུལ་ཅན་ཉིན་མོ་བཅོམ་ལྡན་རྡོ་རྗེ་ཅན།
ཞེས་སོགས་ཀྱིས་བསྟན་པའི་ཕྱག་རྒྱའི་ཐབས་དེས་དྲངས་པའི་བདེ་ཆེན་ལྷན་སྐྱེས་ཀྱི་དགའ་
བ་གཉིས་དབྱེར་མེད་པར་སྦྱོར་བའི་ཡེ་ཤེས་དེ། ཞེས་ཡི་གེ་གསུམ་ཀའི་དོན་ཡུལ་སྟོང་
ཉིད་ལ་སྦྱར་བ་སོགས་ཟུར་ཅུང་ཟད་མི་འདྲ་བའི་བཤད་ཚུལ་མང་ཡང་གནད་ཀྱི་དོན་
བདེ་སྟོང་དབྱེར་མེད་ལ་འབབ་པར་འདྲའོ། །དེ་ལྟར་ན་སྤང་བྱ་མ་ལུས་པ་སྤངས་ཤིང་།
ཡོན་ཏན་ཐམས་ཅད་དང་ལྡན་ལ། ཁྱད་པར་དུ་བདེ་སྟོང་དབྱེར་མེད་པའི་ཡེ་ཤེས་ཀྱི་
ནུས་པ་ཡོངས་སུ་རྫོགས་ཏེ། གདུལ་བྱ་རྣམས་ལམ་དེ་ལ་སྦྱར་བར་མཛད་པས་ན་བཅོམ་
ལྡན་འདས་མ་དཔལ་ཀུ་རུ་ཀུ་ལླེ་ཞེས་ཡོན་ཏན་བརྗོད་དེ། དེ་ལ་མི་ཕྱེད་པའི་དད་པ་
ཤུགས་དྲག་ཏུ་བསྐྱེད་པ་ཡིད་ཀྱི་ཕྱག་དང་། དེའི་ཡོན་ཏན་ལས་བརྩམས་ཏེ་བསྔགས་
པ་བརྗོད་པ་དག་གི་ཕྱག །ཐལ་སྦྱར་མེ་ཏོག་ཁ་འབུས་པ་ལྟ་བུ་སྤྱི་བོར་བཀོད་དེ་ཡན་
ལག་ལྔ་ས་ལ་གཏུགས་པའི་ཕྱག་བྱ་བ་ལུས་ཀྱི་ཕྱག་དང་། རྒྱས་པར་བཟང་པོ་སྤྱོད་པ་
ལས་གསུངས་པ་ལྟར་ལུས་དང་དབྱངས་ཀྱི་ཡན་ལག་བྱེ་བ་བརྒྱ་སྟོང་སོགས་སུ་སྤྲུལ་
པའི་ཕྱག་དང་། གསང་སྔགས་ཀྱི་ཐུན་མོང་མ་ཡིན་པ་ནི། ཀུན་མཁྱེན་འཇམ་དབྱངས་
བཞད་པའི་གསང་འདུས་བསྐྱེད་རིམ་ལས། ཕྱག་འཚལ་བ་ལ་གཡས་ཀྱི་སོར་མོ་ལྔས་
ཡུལ་ལྔ་དང་། རྡོ་རྗེ་ཐལ་མོས་ཡུལ་དབང་རྣམས་འོད་གསལ་དུ་འདུས་པ་མཚོན་པ་
དང༌། ཡང་གཡས་ཀྱི་སོར་མོས་སྒྱུ་ལུས་དང་། གཡོན་གྱི་སོར་མོས་འོད་གསལ་དང་།



14
རིག་བྱེད་མའི་བསྟོད་འགྲེལ།
རྡོ་རྗེ་ཐལ་མོས་སྒྱུ་ལུས་འོད་གསལ་དངོས་པོ་གཅིག་པའི་ཟུང་འཇུག་གི་དོན་དྲན་པར་
བྱས་ནས་ཐལ་མོ་སྦྱར་ལ་ཞེས་དགོངས་པ་ལུང་སྟོན་གྱི་དོན་རྣམ་བཞག་རིམ་པར་བཀྲལ་
བའི་གནད་བསྡུས་ཏེ་གསུངས་པ་ལྟ་བུ་ཡིན་པས། རྒྱུད་དོན་གདམས་པར་ཤར་བ་རྣམས་
ལ་ཕྱག་འཚལ་ཞེས་པའི་ཚིག་ཙམ་ལ་ཡང་གོ་རྒྱུ་རྒྱ་ཆེ་ཞིང་དེའི་ཁུངས་སུ་རྒྱུད་དོན་མ་
ལུས་པ་ཉམས་སུ་བླང་དུ་ཡོད་པས་ཤིན་ཏུ་དོན་ཆེན་པོ་དང་ལྡན་པ་ཤེས་པར་བྱའོ། །གནད་
མ་གོ་བ་དགི་ཐལ་མོའི་ངེས་དོན་དེ་ལྟར་བྱས་ན་རང་གིས་ལམ་བསྒོམ་པར་འགྲོ་ཡང་།
སྐྱབས་ཡུལ་རྣམས་ལ་ཕྱག་འཚལ་བར་ཅིའི་ཕྱིར་འགྲོ་སྙམ་ན་ཐེག་ཆེན་གྱི་ཐུན་མོང་མ་
ཡིན་པའི་སྐྱབས་སུ་འགྲོ་ཚུལ་ནི། ཕར་ཕྱིན་བསྡུས་པ་ལས། བདེ་གཤེགས་ཡོན་ཏན་
ཐོབ་མོས་ན། །དེ་བཞིན་གཤེགས་པ་ཐམས་ཅད་ལ། མདོར་བསྡུས་སྐྱབས་སུ་སོང་
བ་ཡིན། །ཞེས་དང་། མདོ་སྡེ་རྒྱན་ལས། འདི་ནི་དེ་དངོས་འདོད་པ་ལས་ཡིན་དེ་
ཡང་སྙིང་བརྩེ་ལས་རིག་བྱ། །ཞེས་འབངས་ཀྱིས་རྒྱལ་པོར་ཞུ་བ་ལྟ་བུ་མ་ཡིན་པར་
སྐྱབས་ཡུལ་དེའི་གོ་འཕང་རང་གིས་མངོན་དུ་བྱེད་པར་འདོད་ནས་དེའི་ལམ་སྒོམ་པ་
འབྲས་སྐྱབས་ཀྱི་དབང་དུ་བྱས་པའི་སྐྱབས་འགྲོ་གཙོ་བོ་ཡིན་པས། རྒྱུད་བླ་མར། ཐེག་
པ་གསུམ་དང་བྱེད་གསུམ་ལ། །ཞེས་སོགས་ཀྱིས་སངས་རྒྱས་ལ་སྐྱབས་སུ་འགྲོ་བ་ཐེག་
ཆེན་དང་སྦྱར་བ་ཡིན་ནོ། །གསང་སྔགས་ཀྱི་སྐབས་སུ། དེ་ལས་ཀྱང་ལྷག་པ་སྐྱབས་
ཡུལ་དེའི་ངོ་བོར་ང་རྒྱལ་བཞག་སྟེ་འབྲས་བུ་ལམ་བྱེད་ཀྱི་ཚུལ་དུ་སྒོམ་དགོས་པས། ཐལ་
མོའི་ངེས་དོན་དེ་ལྟར་བྱེད་པ་ནི་ལུགས་འདིའི་ཐུན་མོང་མ་ཡིན་པའི་ཕྱག་འཚལ་ཞིང
སྐྱབས་སུ་འགྲོ་ཚུལ་རྨད་དུ་བྱུང་བ་ཡིན་ནོ། །སྔོན་མཐའ་མི་མངོན་སྲིད་པ་མཚན་མོའི་
སྨག །གཅོད་པའི་བྱིན་རླབས་འོད་རྣོན་གདེངས་ཀ་ཅན། །བསྟོད་ཚིག་ཉིན་མོར་བྱེད་
པའི་ཁ་ལོ་པ། །བཤད་ཐབས་སྐྱ་རེངས་སྣང་བ་དང་པོར་ཤར། །ཞེས་པ་ནི་བར་སྐབས་



རིག་བྱེད་མའི་བསྟོད་འགྲེལ། 15
ཀྱི་ཚིགས་སུ་བཅད་པའོ། །གཉིས་པ་གཞུང་དོན་ལ། ཇི་ལྟར་བསྟོད་པའི་ཚུལ། བསྟོད་
པའི་ཚིག་དོན་དངོས་བཤད་པ། དེ་ལྟར་བསྟོད་པའི་དགེ་བ་བསྔོ་བ་འདོད་གསོལ་དང་
བཅས་པ་གསུམ། དང་པོ་ནི། སྤྱིར་སངས་རྒྱས་ཀྱི་ཡོན་ཏན་ཚད་མེད་པས་ཆ་ཤས་
གང་ལས་བརྩམས་ཏེ་བསྟོད་པ་བྱས་ཀྱང་ཕན་ཡོན་རླབས་པོ་ཆེ་འབྱུང་མོད། འོན་ཀྱང་
བདག་ཉིད་ཆེན་པོ་རྣམས་ཀྱིས་རྒྱུ་དང་འབྲས་བུའི་ཡོན་ཏན་གྱི་རྩ་བ་མཐར་ཐུག་པ་དེ་
ཉིད་ཀྱི་སྟེང་ནས་བསྔགས་པ་བརྗོད་པ་གཙོ་བོར་མཛད་དེ། དཔེར་ན་རིགས་ཚོགས་
ལས། གང་གི་སྐྱེ་དང་འཇིག་པ་དག །ཚུལ་འདི་ཡིས་ནི་སྤངས་གྱུར་པ། །རྟེན་ཅིང་
འབྲེལ་བར་འབྱུང་གསུངས་པའི། །ཐུབ་དབང་དེ་ལ་བདག་ཕྱག་འཚལ། །ཞེས་དང་།
རྗེ་བླ་མས། གང་ཞིག་གཟིགས་ཤིང་གསུངས་པ་ཡི། །མཁྱེན་དང་སྟོན་པ་བླ་ན་མེད།
ཅེས་དོན་གང་ཞིག་གཟིགས་པ་མཐར་ཕྱིན་པའི་སྟོབས་ཀྱིས་ཤེས་བྱ་མཐའ་དག་ལ་ཡེ་
ཤེས་ཀྱི་སྣང་བ་རྒྱས་ཤིང་། རྨོངས་པའི་མུན་པ་རྩད་ནས་ཕྱུང་བའི་རང་དོན་སྤངས་
རྟོགས་ཕུན་ཚོགས་དང་། གཟུགས་སྐུ་གཉིས་སུ་བསྟན་ནས་དོན་དེ་གདུལ་བྱ་རྣམས་
ལ་སྟོན་པའི་གཞན་དོན་འཕྲིན་ལས་ཕུན་ཚོགས་ཏེ་དོན་གཉིས་ལྷུན་གྱི་གྲུབ་པའི་རྩ་བ་ནི་
སྟོང་པ་དང་རྟེན་འབྱུང་འགལ་མེད་ཟུང་འཇུག་ཏུ་ཤར་བ་འདི་ཡིན་པས་དེ་ཉིད་གཟིགས་
ཤིང་འདོམས་པའི་སྒོ་ནས་བསྟོད་ན་བསྟོད་པའི་མཆོག་ཏུ་འགྲོ་ལ། དེ་ལས་གཞན་དུ་
བསྟོད་ཀྱང་བསྟོད་ཚུལ་མཐར་ཐུག་ཏུ་མི་འགྲོ་བས་ཚུལ་འདིས་ཁྱོད་ལ་བསྟོད་ན་ནི། བསྟོད་
པར་འགྱུར་གྱི་གཞན་དུ་མིན། །ཞེས་གསུངས་སོ། །དེ་ནི་ཕར་ཕྱིན་ཐེག་པ་ནས་བཤད་
པ་དེ་ལས་ཕྲ་བ་ཞིག་མི་བཞེད་པས་ཆོས་སྐུ་འགྲུབ་པ་ལ་ཟབ་མོའི་ལྟ་བ་ད་ཉིད་ལམ་གྱི་
སྲོག་ཏུ་འདོད་དགོས་ཀྱང་ཡུལ་ཅན་བདེ་བ་ཆེན་པོའི་ཡེ་ཤེས་ཀྱི་ཆ་ནས་ཁྱད་ཞུགས་པ་
དང་། གཟུགས་སྐུའི་རིགས་འདྲའི་རྒྱུ་ལྷའི་རྣལ་འབྱོར་མདོ་ཕྱོགས་སུ་གཏན་མེད་པས་



t6
རིག་བྱེད་མའི་བསྟོད་འགྲེལ།
སྔགས་ལ་མ་བརྟེན་མདོ་ཙམ་གྱིས་སྐུ་གཉིས་གང་ཡང་འགྲུབ་མི་ནུས་སོ། །དེས་ན་དུས་
གསུམ་གྱི་སངས་རྒྱས་ཐམས་ཅད་ཀྱི་གསང་བ་གསུམ་གྱི་ཡོན་ཏན་མ་ལུས་པ་གསང་
སྔགས་ཀྱི་ལམ་བཟང་འདི་ཉིད་ཉམས་སུ་བཞེས་པའི་ལག་རྗེས་ཤ་སྟག་ཡིན་ཏེ། རྣམ་
སྣང་མངོན་བྱང་ལས། སྐུ་གསུམ་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་
རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས།
གང་གི་ཤཱཀྱ་སེང་གེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་
པོ་སྟོབས་ཆེན་བཅོམ། །ཞེས་དང་། ཇི་ལྟར་འདས་པའི་སངས་རྒྱས་ཀྱིས། །བྱང་
ཆུབ་སྲས་རྣམས་དབང་བསྐུར་བ། །ཞེས་དང་། རྒྱུད་རྡོར་འཕྲེང་ལས། འདས་པའི་
རྡོ་རྗེ་འཆང་སོག་སཀྱིས། །ཇི་ལྟར་སངས་རྒྱས་སྲས་དབང་བསྐུར། །ཞེས་གསུངས་
པ་བཞིན་གསང་སྔགས་ལ་མ་བརྟེན་པར་སངས་རྒྱས་པ་གཅིག་ཀྱང་མི་སྲིད་པས་ད་ལྟར་
བཞུགས་པའི་དཀྱིལ་འཁོར་གྱི་ལྷ་ཚོགས་འདི་ཐམས་ཅད་ཀྱང་རང་རང་གི་སྔོན་དུ་བྱོན་
པའི་འདས་པའི་སངས་རྒྱས་རྣམས་ཀྱིས་དབང་བསྐུར་ཏེ་ལམ་ཉམས་སུ་བླངས་པ་ལ་བརྟེན་
ནས་ཟུང་འཇུག་གི་གོ་འཕང་ཐོབ་པ་ཤ་སྟག་ཡིན་གྱི། སྔགས་ལ་མ་བརྟེན་པར་སངས་
རྒྱས་པ་ཡོད་ན། དེའི་ཐུགས་རྒྱུད་ལ་བདེ་སྟོང་དབྱེར་མེད་ཀྱི་ཡེ་ཤེས་མེད་པས་སངས་
རྒྱས་གཞན་ལས་དམན་པར་འགྱུར་བའམ། ཡང་ན་རིགས་མཐུན་གྱི་རྒྱུ་སྔོན་དུ་མ་སོང་
བར་བྱུང་བའི་ཡེ་ཤེས་དེ་རྟག་པ་རང་བྱུང་གི་དབང་ཕྱུག་གི་ཡོན་ཏན་ལྟ་བུར་འགྱུར་ཞིང་།
ནང་པའི་ལུགས་ཀྱི་སངས་རྒྱས་པའི་ཡོན་ཏན་ཐམས་ཅད་ནི་རྒྱུ་མེད་དང་མི་མཐུན་པའི་
རྒྱུ་ལས་མི་འབྱུང་བར་རིགས་མཐུན་གྱི་ལམ་སྦྱངས་སྟོབས་ཁོ་ན་ལས་སྐྱེ་དགོས་པས་
ན། ཚད་མ་རྣམ་འགྲེལ་ལས། མ་སྐྱེས་པ་ནི་བཟློག་དོན་དུ། །གྱུར་པ་ཉིད་གསུངས་
དེ་ཡི་ཕྱིར། །ཞེས་འདོམས་པར་མཛད་དོ། །དེ་ལྟར་སྔགས་ལ་མ་བརྟེན་པར་སངས་



རིག་བྱེད་མའི་བསྟོད་འགྲེལ། ་ 17
རྒྱས་པ་མི་སྲིད་པར་བཤད་པ་ན། ཁ་ཅིག་མདོ་ལུགས་ཀྱི་ལམ་དེ་སངས་རྒྱས་ཀྱི་སར་
བགྲོད་པའི་ལམ་གཏན་ནས་མ་ཡིན་པར་གོ་སྟེ་ཆོས་སྤོང་གི་ལས་ཚབ་པོ་ཆེ་གསོག་ཅིང་།
གཞན་དག་ནི་མདོ་ཕྱོགས་སུ་རང་ལམ་རྐྱང་པས་འཚང་རྒྱ་ཚུལ་བཤད་པ་དེ་སྒྲ་ཇི་བཞིན་
པར་བཟུང་ནས་སྔགས་ལ་ཐུན་མོང་མ་ཡིན་པའི་མོས་པ་མི་སྐྱེའོ། །དེས་ན་མདོ་སྔགས་
གཉིས་ཀ་སངས་རྒྱས་ཀྱི་སར་བགྲོད་པའི་ལམ་དུ་འདྲ་ཡང་། མདོ་ལ་སྔགས་ལྟ་བུའི་
མྱུར་ཁྱད་མེད་པ་དང་། མདོ་ལུགས་ཀྱི་སློབ་པའི་ལམ་ཐམས་ཅད་བགྲོད་པའི་མཐར་
ཡང་སྔགས་ཀྱིས་སྣོན་པ་འདེབས་དགོས་པའི་ཚུལ་འདི་གོ་ན་སྔ་མའི་ལོག་རྟོག་གཉིས་
ཀ་ཁེགས་པར་འགྱུར་རོ། །འོ་ན་མདོ་ལུགས་ཀྱི་ས་བཅུའི་མཐར་ཐུག་པར་བགྲོད་ནས་
སྔགས་ལ་འཇུག་ཚུལ་ཇི་ལྟར་ཡིན་ཞེ་ན། བྱ་སྤྱོད་གཉིས་སུ་དེ་འདྲ་བའི་བཤད་སྲོལ་
མ་བྱུང་ཞིང་། རྒྱུད་རྡོ་རྗེ་རྩེ་མོ་ལས། དེའི་མོ་རྡོ་རྗེ་སེམས་དཔའ་དང་། རྡོ་རྗེ་ཆོས་
སོགས་ཀྱིས་དབང་བསྐུར་ཏེ་མངོན་བྱང་ལྔས་སངས་རྒྱ་ཚུལ་ཞིག་གསུངས་ལ། དེའི་
དགོངས་པ་ཤཱཀྱ་བཤེས་གཉེན་དང་། ཀུན་དགའ་སྙིང་པོས་འགྲེལ་ཚུལ་གཉིས་བྱུང་
བ་དང་། བླ་མེད་ཀྱི་ལུགས་སུ་བྱས་ཏེ་ཨ་ལི་ཀ་ཀ་ལ་ཤ་སོགས་ཀྱིས་དེའི་ཚེ་དབང་བཞི་
ག་བསྐུར་ཏེ་བསྐྱེད་རིམ་ནས་བགྲོད་དགོས་པར་བཤད་པ་རྣམས་སསྒྲ་ཇི་བཞིན་དུ་ཁས་
བླངས་མི་རུང་ངོ༌། །རང་ལུགས་འཐད་ལྡན་གང་གི་རྗེས་སུ་འབྲང་སྙམ་ན། བདེ་དགྱེས་
དུས་འཁོར་སོགས་རྒྱུད་གཞན་ལས་རྒྱས་པར་མ་གསུངས་ཀྱང་། འདུས་པ་ལུགས་གཉིས་
སུ་གསལ་བར་མཛད་དེ། སྤྱོད་བསྡུས་ལས། རིམ་པ་འདི་ཉིད་ཀྱིས་བཅོམ་ལྡན་འདས་
དཔལ་ཤཱཀྱ་ཐུབ་པ་ལ་དེ་བཞིན་གཤེགས་པ་ཐམས་ཅད་ཀྱི་སེ་གོལ་གྱི་སྒྲས་བསྐུལ་བར་
གྱུར་པས་མི་གཡོ་བའི་ཏིང་ངེ་འཛིན་ལས་བཞེངས་ཏེ། བྱང་ཆུབ་ཀྱི་ཤིང་དྲུང་དུ་བཞུགས་
ནས་ནམ་ཕྱེད་ཀྱི་དུས་སུ་འོད་གསལ་མངོན་དུ་མཛད་དེ་སྒྱུ་མ་ལྟ་བུའི་ཏིང་ངེ་འཛིན་གྱིས་



13
རིག་བྱེད་མའི་བསྟོད་འགྲེལ།
བཞེངས་ནས་གདུལ་བྱའི་སྐྱེ་བོ་རྣམས་ལ་ཆོས་ཀྱི་འཁོར་ལོ་རཏུ་ཏུ་བསྐོར་བ་ཡིན་ནོ། ཞེས་
གསུངས་སོ། །ཡེ་ཤེས་ཞབས་ལུགས་ཀྱང་འཇམ་དཔལ་ཞལ་ལུང་ཆེ་བ་ལས་གསུངས་
པ་འདི་དང་ཤིན་ཏུ་མཐུན་ཞིང་། དེ་དག་གི་དོན་བསྡུས་ཏེ་སྟོན་པ་ཐུབ་པའི་དབང་པོ་
འདི་ཉིད་ལ་མཚོན་ན། དང་པོར་གྲངས་མེད་གསུམ་དུ་ཚོགས་བསགས་ཏེ་ས་བཅུ་བགྲོད་
ཅིང་སྲིད་པ་ཐ་མའི་ཚེ་ལོ་དྲུག་དཀའ་བ་སྤྱད་མཐར་ཆུ་བོ་ནི་རཉྫ་ནའི་འགྲམ་དུ་མི་གཡོ་
བའི་ཏིང་ངེ་འཛིན་ལ་བཞུགས་པའི་ཚེ་སངས་རྒྱས་རྣམས་ཀྱིས་བསླངས་ཏེ། དབང་
གསུམ་པ་དང་བཞི་པ་བསྐུར་བས་ནམ་ཕྱེད་ན་དོན་གྱི་འོད་གསལ་མངོན་དུ་མཛད་པའི་
མཐར་དག་པའི་སྒྱུ་མའི་སྐུར་བཞེངས་ཤིང་། ཐོ་རངས་མི་སློབ་པའི་ཟུང་འཇུག་མངོན་
དུ་བྱས་ནས་ཆོས་འཁོར་བསྐོར་བར་གསུངས་པ་ཡིན་ཏེ། གྲོལ་བའི་ཐིག་ལེ་ལས། ཅིའི་
ཕྱིར་ཤཱཀྱ་ཐུབ་པ་ཡིས། །གྲངས་མེད་བར་དུ་ཚོགས་བསགས་ཀྱང་། །དེ་དོན་མ་རྟོགས་
ནེ་རཉྫ་ན། །ཅི་ཡང་མ་ཡིན་ཏིང་འཛིན་གནས། །ཞེས་སོགས་གསུངས་སོ། །དབང་
བསྐུར་བའི་ཚུལ་དེ་ནི། བརྟག་གཉིས་ལས། འབར་པའི་དྲེང་བས་འཁྲུགས་པ་ཡི། །དཀྱིལ་
འཁོར་རབ་ཏུ་བཞེངས་ནས་ནི། །རྡོ་རྗེ་སྙིང་པོ་དབང་སྦྱིན་ཕྱིར། །ཐིག་ལེ་མཆོག་ནི་
བཀུག་པ་ཉིད། །ཅེས་པའི་དགོངས་པ་ཡང་ཡིན་ལ། འདིར་བདག་ཅག་གི་སྟོན་པ་ནི་
མཚན་བཞི་སྨོས་པ་ཙམ་ཡིན་པས་ས་བཅུ་པ་ནས་སྔགས་ལ་འཇུག་པ་ཐམས་ཅད་དེ་དང་
འདྲའོ། །དེ་ལྟར་ན་རིགས་ངེས་པ་དང་མ་ངེས་པ་ཐམས་ཅད་འབྲས་བུ་ཟུང་འཇུག་སྐུ་
བཞིའི་གོ་འཕང་དེར་བགྲོད་པ་ལ་མེད་མི་རུང་དུ་སྔགས་ལ་བརྟེན་དགོས་པས་གསང་
སྔགས་ཀྱི་ལམ་འདི་ནི་དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ
དུ་ངེས་པ་གཏིང་ཕྱིན་པར་རྙེད་པ་ན་ལྷག་པའི་ལྷ་ལ་བསྟོད་པ་སྨོས་པས་ལམ་རིམ་གཉིས་
ཀྱི་བགྲོད་ཚུལ་ལ་ངེས་པ་ཇི་བརྟན་དུ་འགྲོ་ཞིང་། ལམ་རིམ་གཉིས་ཀྱི་རྣམ་གཞག་གཏན་



རིག་བྱེད་མའི་བསྟོད་འགྲེལ།
ལ་ཕབ་པས་ཀྱང་ལྷག་པའི་ལྷ་ལ་ཡིད་ཆེས་ཀྱི་དད་པ་གོང་དུ་འཕེལ་བ་སོགས་ཕན་ཚུན་
གཅིག་གིས་གཅིག་ལ་གོ་བ་སྐྱེད་ཅིང་བོགས་འབྱིན་པ་ཞིག་འབྱུང་སྟེ། དཔེར་ན་བསྟན་
བཅོས་མངོན་རྒྱན་གྱི་སྐབས་སུ་མཁྱེན་གསུམ་ལ་དང་བའི་དད་པ་དང་། ཆུང་འབྲིང་
གི་ཐུན་མོང་གི་རགས་པའི་མི་རྟག་སོགས་རྟོགས་པ་ནས་བཟུང་སྟེ་རྣམ་མཁྱེན་གྱི་བར་
ལ་མཆོད་བརྗོད་བྱས་པས་དེ་དག་རྗེ་བཙུན་གྱི་ཐུགས་ལ་འཁྲུངས་ཚུལ་དང་གདུལ་བྱའི་
རྒྱུད་ལ་སྐྱེ་རིམ་གྱི་རྗེས་འགྲོ་དང་ལྡོག་འགྲོའི་རིམ་པ་གཉིས་ཀ་བསྟན་པའི་ཚུལ་རྣམ་བཤད་
སྙིང་པོ་རྒྱན་ལས། དེ་དག་གིས་ནི་ལམ་གྱི་རིམ་པ་རྗེ་བཙུན་གྱི་ཐུགས་རྒྱུད་ལ་འཁྲུངས་
པའི་རྗེས་འགྲོ་དངོས་སུ་བསྟན་ནས་ལྡོག་པ་ཤུགས་ལ་འཕེན་པར་བྱེད་པ་ཡིན་ནོ། །ཞེས་
དང་། རྒྱན་གྱི་ཆེད་དུ་བྱ་བའི་གདུལ་བྱ་ཉིད་ལམ་ལ་འཇུག་པའི་རིམ་པ་དང་མཐུན་
པར་བསྟོད་པ་ཡིན་ནོ། །ཞེས་གསུངས་ཤིང་། ཚད་མ་མདོའི་མཆོད་བརྗོད་ལས། ཚད་
མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ། ཞེས་
པའི་ཚིག་རྐང་པ་གཉིས་ཀྱི་དོན་དཔལ་ཆོས་ཀྱི་གྲགས་པས་ལུགས་འབྱུང་ལུགས་ལྡོག་
གི་སྒོ་ནས་རྒྱས་པར་གཏན་ལ་ཕབ་བས་ཐར་འདོད་ཡོངས་ཀྱི་ཐར་ལམ་ལྟ་བའི་བློ་མིག་
གསལ་བར་ཕྱེ་བ་ལྟ་བུ་ཡིན་ཏེ། སྐྱེས་རབས་ལས་ཀྱང་། བདེ་བར་གཤེགས་གྱུར་ལམ་
རྣམས་གང་ཡིན་བསྟན་པར་འགྱུར། །ཞེས་གསུངས་པ་ལྟར་རོ། ། ༈ གཉིས་པ་
བསྟོད་པའི་ཚིག་དོན་དངོས་བཤད་པ་ལ། མདོར་བསྟན་རྒྱས་བཤད་གཉིས། དང་པོ་
ནི། རྩ་བ་ལས།
།རབ་འབྱམས་ཉི་འོད་རྩེ་དགས་རབ་རྒོད་པ།
།ཆུ་ལྷའི་ངོགས་སུ་ཕྱོགས་པའི་ལྷུན་པོ་བཞིན།
།དཔེར་མཚོན་མེ་ལོང་ནང་གཟུགས་ཤོར་བའི་དབྱིབས།།
བ་



རིག་བྱེད་མའི་བསྟོད་འགྲེལ།
།ཇི་བཞིན་སྒྱུ་འཕྲུལ་གར་གྱིས་རོལ་དེར་འདུད། །
ཅེས་བྱུང་། དེ་ཡང་ཚིག་གི་དངོས་ཟིན་ཙམ་ལ་འཕྲལ་དུ་བརྟགས་པའི་ཚེ་པདྨ་རཱ་གའི་
ལྷུན་པོ་ཉི་འོད་བྱེ་བས་འཁྱུད་པ་ལྟ་བུའི་གཟི་བྱིན་ཅན། མེ་ལོང་ནང་གི་གཟུགས་བརྙན་
བཞིན་དུ་དྭངས་ཤིང་གསལ་བའི་སྐུ་ཁོ་ན་ལ་བསྟོད་པ་ལྟར་སྣང་ཡང་། དེ་ཙམ་ཞིག་
མ་ཡིན་ཏེ། རྐང་པ་དང་པོ་གཉིས་ཀྱིས་ཐུན་མོང་མ་ཡིན་པ་དབང་གི་འཕྲིན་ལས་གཙོ་
བོར་གྱུར་པའི་ཚུལ་དང་། ཕྱི་མ་གཉིས་ཀྱིས་དེའི་རྩ་བའམ་འབྱུང་ཁུངས་ལྟ་བུ་སྐུ་གསུང་
ཐུགས་ཀྱི་ཡོན་ཏན་མ་ཚང་བ་མེད་པར་སྟོན་པས་མདོར་བསྟན་གྱི་གཞུང་ཤིན་ཏུ་ཟབ་
ཅིང་བརླིང་བ་ཞིག་ཡིན་ནོ། །དེ་ལ་རབ་འབྱམས་ཞེས་པ་ནི། སྟོང་གསུམ་བྱེ་བ་ཕྲག་
བརྒྱ་ལ་རབ་འབྱམས་ཀྱི་མཚམས་སྦྱོར་དང་། དེ་བྱེ་བ་ཕྲག་བརྒྱལ་རབ་འབྱམས་ཀྱི་
རྒྱུད། དེ་བྱེ་བ་ཕྲག་བརྒྱ་ལ་རབ་འབྱམས་ཀྱི་རྒྱུད་བར་མ། དེ་བྱེ་བ་ཕྲག་བརྒྱ་ལ་མེ་
ཏོག་གི་གཞིའི་སྙིང་པོས་བརྒྱན་པའོ། །ཞེས་བཤད་ཅིང་། །དེ་ཐམས་ཅད་རྣམ་སྣང་
ཐུབ་པ་གངས་ཅན་མཚོའི་ཕྱག་མཐིལ་གྱི་རྡུལ་ཕྲ་རབ་གཅིག་ལ་གནས་པར་ཕལ་པོ་ཆེ་
ལས་བཤད་དོ། །དེས་མཚོན་ཏེ་སྐུའི་རྡུལ་ཕྲ་རབ་མཐའ་དག་ལ་དེ་ལྟར་གནས་ཤིང་།
དེ་ཐམས་ཅད་གཅིག་ཏུ་བསྡོམས་པ་ལ་རབ་འབྱམས་ཞེས་པ་ཡིན་ཏེ། འདུལ་འཛིན་
པའི་ཀུན་རིག་ཊིཀ་ཆེན་ལས། རྣམ་སྣང་ལོངས་སྤྱོད་རྫོགས་པའི་སྐུ་ཡིན་ཞིང་། དེས་
ན་དེ་ཉིད་རབ་འབྱམས་རྒྱ་མཚོ་ཡིན་ནོ། །ཞེས་གསུངས་པའི་ཕྱིར། འདིར་རབ་འབྱམས་
དང་རྒྱ་མཚོ་གཉིས་ཀ་སྨོས་པ་ཡང་། གྲངས་མེད་དཔག་ཏུ་མེད་པ་ཞེས་པ་ལྟ་བུའི་ཟློས་
སྒྲ་ཡིན་གྱི། དོན་སོ་སོ་བ་མ་ཡིན་ཏེ། ཀོ་ས་ལར། རྒྱ་མཚོའི་སྒྲས་ནི་གྲངས་མཐའ་
མེད་པ་ཉིད་དུ་སྟོན་ཏེ་ཞེས་སོ། །དེ་ལྟར་བགྲང་ལས་འདས་པའི་ཉིན་བྱེད་ཀྱི་འོད་ཟེར་
ནམ་མཁའི་དབྱིངས་ཐམས་ཅད་ཁྱབ་བར་སྤྲོ་བ་ནི། འདིར་རབ་འབྱམས་ཉི་འོད་རྩེ་



རིག་བྱེད་མའི་བསྟོད་འགྲེལ།
དགས་རྒོད་པ། །ཞེས་པའི་སྐབས་ཀྱི་དཔེའི་འགྲེལ་ཚུལ་ཡིན་ལ། སྤྱིར་སྙན་དངགས་
ཀྱི་ཚིག་རྒྱན་ལ་འབྲུ་གཉེར་བའི་བཤད་པ་འཇུག་པའི་ངེས་པ་མེད་ཀྱང་། བླ་མ་མཆོད་
པས། སྟོང་གསུམ་མུན་སེལ་འདོ་ཟེར་རྩེ་དགའ་རྒོད། །ཅེས་པའི་ཐད་དུ་ཡོངས་འཛིན་
ཡེ་ཤེས་རྒྱལ་མཚན་དཔལ་བཟང་པོ་སོགས་ཀྱིས། བྱིས་པ་རྩེད་མོ་བྱེད་པའི་ཚེ། གཅིག་
གིས་གཅིག་ལ་འཆིང་ནས་ལག་འཛིངས་པ་ལྟར་འོད་ཟེར་ཕན་ཚུན་དུ་ཕོག་པའི་བཤད་
པ་མཛད་པ་ལྟར་ན། འདི་ཡང་ཉི་འོད་ཕན་ཚུན་དུ་འདྲེས་པའི་དོན་ལ་བཤད་དུ་རུང་
ཞིང་། དེ་ལྟར་ན་དོན་གྱི་སྐབས་སུ་དཔག་ཏུ་མེད་པའི་འཕྲིན་ལས་དང་སྤྲུལ་པའི་བཀོད་
པ་ཕྱོགས་བཅུའི་ཞིང་ཁམས་ཀུན་ཏུ་ཁྱབ་པར་སྤྲོ་བ་དང་། ཞིང་སོ་སོའི་གདུལ་བྱའི་
དོན་ཟིན་ནས་སྤྲུལ་པ་ཚུར་སྡུད་པ་སོགས་རྒྱལ་པོ་ཆེན་པོའི་ཕོ་ཉ་མང་པོའི་འགྲོ་འོང་གོ་
མཚམས་མེད་པར་རུ་འཛིངས་པ་ལྟ་བུ་ལ་སྦྱར་དུ་རུང་ངོ༌། །འདིར་འཕྲིན་ལས་འཕྲོ་
བ་ལ་འོད་ཟེར་འཕྲོ་བའི་མིང་གིས་བསྟན་པ་ནི་ཤིང་རྟ་ཆེན་པོ་རྣམས་ཀྱི་གསུང་ཚུལ་ཡིན་
ཏེ། རྣམ་འགྲེལ་ལས། ཀུན་ཏུ་བཟང་པོའི་འདོ་ཟེར་དག །ཀུན་ནས་འཕྲོ་ཞེས་དང་།
རྒྱུད་བླ་མར། རྫོགས་སངས་སྐུ་ནི་འཕྲོ་ཕྱིར་དང་། །ཞེས་གསུངས་པ་ལྟར་རི་རབ་ ་
ཀྱི་ནུབ་ཕྱོགས་པདྨ་རཱ་ག་ལས་གྲུབ་པས་རང་མདངས་དམར་པོ་ཡིན་ཅིང་། དེའི་འོད་
ཀྱིས་བ་ལང་སྤྱོད་ཀྱི་ནམ་མཁའ་ཡང་དམར་པོར་སྣང་ངོ་། །དེ་བཞིན་དུ་བཅོམ་ལྡན་
འདས་མ་འདི་ཡང་སྔོན་གྱི་ཐུགས་བསྐྱེད་དང་སྨོན་ལམ་གྱི་མཐུས་དབང་གི་ལྷ་མོའི་རྣམ་
པར་བསྟན་ཏེ། དེའི་སྒོ་ནས་གདུལ་བྱ་འདུལ་བའི་ཐབས་ལ་ལྷག་པར་མངོན་དུ་ཕྱོགས་
ཤིང་དགྱེས་པས་ན་ནུབ་ཕྱོགས་ལ་ཕྱོགས་བདག་གི་ཆ་ནས་ཆུ་ལྷའི་ཕྱོགས་ཞེས་གྲགས་
ཀྱང་། ལས་བཞིའི་ནང་ནས་དབང་གི་ཕྱོགས་ཡིན་པས་དེའི་ངོགས་སུ་ཕྱོགས་པ་ཞེས་
ཚིག་གི་ནུས་པ་འདོན་དགོས་སོ། །དེར་མ་ཟད་ལྷུན་པོའི་ནུབ་ཕྱོགས་ཀྱི་ངོས་བཞིན་ཞེས་



རིག་བྱེད་མའི་བསྟོད་འགྲེལ།
བརྗོད་ན་གོ་བདེ་བ་ལྟར་འབྱུང་ཡང་། འདིར་དེའི་ངོགས་སུ་ཕྱོགས་པའི་ལྷུན་པོ་ཞེས་
གསུངས་པའི་དགོས་པ་ཡང་བ་ལང་སྤྱོད་ནས་བལྟས་པའི་ཚེ་དམར་པོར་སྣང་བའི་ལྷུན་
པོ་དེ་ཡང་སྤྱིར་རིན་ཆེན་བཞིའི་རང་བཞིན་ཅན་གྱི་ལྷུན་པོའི་མཚན་ཉིད་ཚང་བར་འདོད་
དགོས་པ་བཞིན་ལྷ་མཆོག་འདི་ཡང་སྤྱིར་ལས་བཞི་ལྷུན་གྱིས་གྲུབ་པའི་འཕྲིན་ལས་ལ་
མངའ་བརྙེས་པ་དང་། ཁྱད་པར་དུ་ཐུན་མོང་མ་ཡིན་པའི་གདུལ་བྱ་ལ་དབང་གི་དངོས་
གྲུབ་འཇུག་པ་མྱུར་བ་སོགས་སྤྱི་དང་བྱེ་བྲག་གི་ཡོན་ཏན་གོ་བར་ནུས་པས་ཚིག་སྔ་ཕྱིའི་
གོ་རིམ་ཙམ་གྱི་སྟེང་ནས་ཀྱང་གོ་བ་ཚོལ་ཚུལ་གནད་ཤིན་ཏུ་ཆེ་བར་ཡོད་དོ། །དེ་ནས་
འཕྲིན་ལས་ཕུན་སུམ་ཚོགས་པ་དེ་དག་གང་ལས་འབྱུང་བའི་བྱེད་པ་པོ་ནི། ལྷ་མོའི་སྐུ་
གསུང་ཐུགས་གང་རུང་ལས་མ་འདས་པས་དེའི་ཡོན་ཏན་བསྡུས་ཏེ་སྟོན་པ་ལ། དཔེར་
མཚོན་ཞེས་སོགས་རྐང་པ་གཉིས་བྱུང་བས་འདིའི་དཔེ་དོན་གྱི་ཁྱད་པར་ཞིབ་ཏུ་ཤེས་པ་
ལ་མདོ་སྔགས་ཀྱི་གནད་དུ་མ་ཞིག་གོ་དགོས་སོ། །དེ་ཡང་རྒྱན་སྣང་དང་འགྲེལ་ཆུང་
དོན་གསལ་གཉིས་ཀར་ཀུན་རྫོབ་ཏུ་ཡེ་ཤེས་ཁོ་ན་ལོངས་སྤྱོད་རྫོགས་པའི་སྐུ་ལ་སོགས་
པར་སྣང་བ་བསྐྱེད་པའི་ཞེས་སོགས་ཚིག་ཟིན་སྔགས་དང་མཐུན་པ་ཙམ་བྱུང་ཡང་དོན་
ཉི་མའི་དཀྱིལ་འཁོར་ལས་འོད་ཟེར་འབྱུང་བ་ལྟར་ཡེ་ཤེས་ཀྱིས་བདག་རྐྱེན་བྱས་པ་ལ་
བརྟེན་ནས་གཟུགས་སྐུ་འབྱུང་བ་ཙམ་མ་གཏོགས་ངོ་བོ་ཡེ་ཤེས་ཡིན་པ་ལ་རྣམ་པ་གཟུགས་
སྐུར་ཤར་བ་མདོ་ལུགས་ལ་མེད་དོ། །དེའི་རྒྱུ་མཚན་ཡང་ལམ་དུས་ན་སྟོང་ཉིད་བསྒོམ་
པའི་ཚེ་གཉིས་སྣང་གི་སྤྲོས་པ་མཐའ་དག་བཀག་སྟེ། དགག་བྱ་བཅད་ཙམ་གྱི་སྟོང་པ་
ཁོ་ནར་ཆིག་དྲིལ་དུ་དམིགས་པ་མ་གཏོགས་ལྷའི་རྣལ་འབྱོར་དང་ཟུང་འབྲེལ་དུ་བྱེད་
པ་མེད་པའི་དབང་གིས་ཡིན་ལ། སྔགས་ཀྱི་སྐབས་སུ་སྟོང་ཉིད་བསྒོམ་པའི་ཚེ་ཡང་ངེས་
པ་སྟོང་ཉིད་ལ་དྲངས་ཤིང་། དེའི་གཟུང་རྣམ་ལྷའི་སྐུར་བསྒོམ་པའི་སྟོབས་ཀྱིས་འབྲས་



རིག་བྱེད་མའི་བསྟོད་འགྲེལ།
དུས་ན་སྐུ་ཐུགས་ཟུང་དུ་འཇུག་པ་ཞེས་ཡེ་ཤེས་དེ་ཉིད་རྟེན་བརྟེན་པ་མཐའ་དག་གི་རྣམ་
པ་འཆར་བ་ཡིན་ཏེ་རྒྱས་པར་འོག་ཏུ་འཆད་དོ། །འདིར་ཚིག་དོན་བསྡུས་ཏེ་འཆད་པ་
ལ། དཔེར་ན་མེ་ལོང་གཡའ་མེད་པ་ཤིན་ཏུ་དྭངས་ཤིང་གསལ་བ་དེ་ཉིད་གཟུགས་ཅན་
གྱི་དངོས་པོ་སྣ་ཚོགས་པ་དང་ཉེ་བར་བཞག་པ་ནང་དབྱིབས་དང་ཁ་དོག་མི་འདྲ་བའི་
ཁྱད་པར་དུ་མ་ཞིག་མེ་ལོང་གི་ངོས་ནས་ཚུར་འཆར་དུ་ཡོད་ཀྱང་། དེ་ཐམས་ཅད་མེ་
ལོང་གི་བདག་ཉིད་དུ་གནས་པ་མ་གཏོགས་དེ་ལས་ལོགས་སུ་བསལ་དུ་མེད་པ་བཞིན་
ཐུགས་གཉིས་སུ་མེད་པའི་ཡེ་ཤེས་དེ་ཉིད་ཀྱང་དག་པ་གཉིས་ལྡན་གྱི་དབྱིངས་དང་རོ་
གཅིག་ཏུ་གྱུར་ཏེ་འགོག་པ་ཡང་དག་པའི་མཐའ་ལ་འཁོར་བ་མ་སྟོངས་ཀྱི་བར་དུ་སླར་
མི་ལྡང་བའི་ཚུལ་གྱིས་སྙོམས་པར་ཞུགས་ཀྱང་། ཐུན་མོང་དང་ཐུན་མོང་མ་ཡིན་པའི་
སྙིང་རྗེ་ཆེན་པོའི་དབང་གིས་གདུལ་བྱ་མ་ལུས་པའི་ཁམས་དང་བསམ་པ་སོ་སོར་གཟིགས་
ཏེ་རང་རང་དང་འཚམས་པའི་སྐུའི་རྣམ་པར་བསྟན་ནས་དེ་དག་གི་དོན་མཛད་པ་ཡང་
ཡེ་ཤེས་ཀྱི་རང་མདངས་ལས་གྲུབ་པའི་སྣང་བ་ཙམ་མ་གཏོགས་ཐ་མལ་པའི་སྣོད་བཅུད་
དང་གཟུགས་ཕུང་ལྟ་བུ་གདོས་བཅས་ལོགས་སུ་གྲུབ་པ་མེད་པ་ནི། སྒྱུ་སྤྲུལ་པའི་ཚེ་རྟ་
གླང་དངོས་གནས་སུ་མེད་ཀྱང་སྔགས་ཀྱི་ནུས་པས་དེ་དག་གི་སྣང་བ་འབྱུང་བ་དང་འདྲའོ།
དེ་ལྟར་ན་སྒྲིབ་པ་མཐའ་དག་ཟད་དེ་ཡང་དག་པའི་མཐའ་མངོན་དུ་བྱས་པའི་ཐུགས་ཀྱི་
ཡོན་ཏན་དང་། དེའི་ཐབས་ཀྱི་གཙོ་བོ་རྟོག་པ་ལྡོག་པའི་རྒྱུ་ལས་རླུང་མ་ལུས་པ་སྦྱངས་
པའི་གསུང་གི་ཡོན་ཏན་དང་། ཡེ་ཤེས་དེ་ཉིད་གདུལ་བྱའི་སྐལ་བའི་དབང་ལས་གཟུགས་
སྐུ་སྣ་ཚོགས་སུ་འཆར་བ་སྐུའི་ཡོན་ཏན་གསུམ་རིམ་པ་བཞིན། མི་ལོང་གི་ངོས་གསལ་
བ་དང་། གཡའ་མེད་པ། གཟུགས་བརྙན་སྣ་ཚོགས་ཀྱི་མདངས་བཀྲ་བ་གསུམ་གྱིས་
མཚོན་ནས་མདོར་བསྟན་པ་ཡིན་ནོ། །དེ་ལྟར་སྐུ་གསུང་ཐུགས་རྡོ་རྗེ་གསུམ་དབྱེར་



14
རིག་བྱེད་མའི་བསྟོད་འགྲེལ།
མི་བྱེད་པའི་བདག་ཉིད་འདི་ནི་གསང་བ་གསུམ་གྱི་འཁོར་ལོ་མཐའ་དག་གི་སྤྱིའི་ཆིངས་
ཡིན་ཏེ། འདས་པའི་རྩ་རྒྱུད་ལེའུ་གཉིས་པ་ལས། ཁྱེད་ཀྱི་སེམས་ལུས་ལྟ་བུ་དང་། ལུས་
སེམས་ལྟ་བུ་དང༌། སེམས་ཚིག་ཏུ་བརྗོད་པ་ལྟ་བུར་སྐྱེད་ཅིང་། ཅེས་དང་། བསྐྱེད་
རིམ་དངོས་གྲུབ་རྒྱ་མཚོ་ལས། རང་གི་སེམས་ཚིག་ཏུ་བརྗོད་པ་སྟེ་གསུང་རྡོ་རྗེ་ཞེས་
སོགས་དང་། ཐམས་ཅད་བདག་ཉིད་བྱ་ཞེས་པ་ནི་རྡོ་རྗེ་གསུམ་པོ་ཐམས་ཅད་དབྱེར་
མི་ཕྱེད་པའི་བདག་ཉིད་རྡོ་རྗེ་འཆང་ཞེས་སོགས་གསུངས་ལ། སྤྱོད་བསྡུས་ལས། གསང་
ཆེན་རིགས་གཅིག་གི་ལུས་དབེན་ལ་སྦྱར་ཏེ་དགོངས་པའི་གནད་གཅིག་ཏུ་འབབ་བོ།།
༈ གཉིས་བརྒྱས་པར་བཤད་པ་ལ། སྐུ་ལ་བསྟོད་པ། གསུང་ལ་བསྟོད་པ། ཐུགས་
ལ་བསྟོད་པ། ཐུན་མོང་དུ་བསྟོད་པ་དང་བཞི། དང་པོ་ལ་སྤྱིའི་དོན་དང་། ཡན་ལག་
གི་དོན་གཉིས། དང་པོ་ནི་འདིར་ལྷག་པའི་ལྷའི་སྐུ་གསུང་ཐུགས་ཀྱི་ཡོན་ཏན་ཐམས་
ཅད་ཀྱང་སྔགས་ལམ་ལ་བསླབ་པའི་འབྲས་བུར་གསུངས་པ་དེ་ལམ་གོང་འོག་ཐམས་
ཅད་ཀྱི་འབྲས་བུར་ཁྱད་མེད་དུ་བཞག་པ་ཡིན་ནམ། རང་རང་འགྲུབ་བྱེད་ཀྱི་ལམ་ཐུན་
མོང་མ་ཡིན་པ་སོ་སོའི་འབྲས་བུར་བཞག་པ་ཡིན་ཞེ་ན། སྤྱིར་གསང་སྔགས་རྡོ་རྗེ་ཐེག་
པར་མ་ཟད་ཐེག་པ་ཆེན་པོ་ཙམ་ལ་ཡང་། དྲི་མ་མེད་པར་གྲགས་པའི་མདོ་ལས། ཐབས་
་ དང་བྲལ་བའི་ཤེས་རབ་ནི་འཆིང་བའོ། །ཤེས་རབ་དང་བྲེལ་བའི་ཐབས་ནི་འཆིང་བའོ།
ཞེས་གསུངས་པ་ལྟར་ལམ་གྱི་ཆ་ཤས་ཐམས་ཅད་ཐབས་ཤེས་ཡ་བྲལ་དུ་མ་སོང་བར་
ཕན་ཚུན་རྩིས་ཟིན་པ་དགོས་པས་ཆོས་གཟུགས་གཉིས་དང་སྐུ་གསུང་ཐུགས་གསུམ་གའི་
རྒྱུར་འགྲོ་བ་ཤ་སྟག་ཡིན་ཀྱང་། རྒྱུ་འབྲས་ཐུན་མོང་མ་ཡིན་པའི་ངོས་སྐལ་སོ་སོར་
འཇོག་པ་མི་འགལ་ཏེ། རིན་ཆེན་འཕྲེང་བ་ལས། སངས་རྒྱས་རྣམས་ཀྱི་གཟུགས་སྐུ་
འདི། །བསོད་ནམས་ཚོགས་ལས་འཁྲུངས་པ་ཡིན། །ཆོས་ཀྱི་སྐུ་ནི་མདོར་བསྡུས་ན།



25
རིག་བྱེད་མའི་བསྟོད་འགྲེལ།
རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་རྒྱུ་ཚོགས་གཉིས་ཀྱིས་འབྲས་བུ་སྐུ་གཉིས་
སོ་སོར་འགྲུབ་ཚུལ་གསུངས་པ་ལྟར་རོ། །འོན་ཀྱང་མདོ་ལུགས་ལ་བསོད་ནམས་ཀྱི་
ཚོགས་ཀྱི་གཙོ་བོ་སེམས་བསྐྱེད་སོགས་ཐབས་ཀྱི་ཆ་རྣམས་ཡིན་ཀྱང་། སྔགས་ཀྱི་ཐབས་
ཁྱད་པར་ཅན་ལྷའི་རྣལ་འབྱོར་འདི་ལྟ་བུ་མེད་ལ། ལུགས་འདི་ལ་གཟུགས་སྐུའི་རྒྱུའི་
གཙོ་བོར་གྱུར་པའི་ཐབས་བླ་ན་མེད་པ་ཡོད་པས་ཕར་ཕྱིན་ཐེག་པ་ལས་ལོགས་སུ་སྔགས་
ཀྱི་ཐེག་པ་ཕྱེ་བ་ཡིན་ཏེ། ཐེག་པ་གོང་འོག་ཐམས་ཅད་ཤེས་རབ་ཀྱི་ཆས་མི་འབྱེད་པར་
ཐབས་ཀྱི་ཆ་ནས་འབྱེད་པའི་ཕྱིར། རྡོ་རྗེ་གུར་ལས། སངས་རྒྱས་ང་རྒྱལ་རྣལ་འབྱོར་
གྱིས། །སངས་རྒྱས་ཉིད་ཡུན་རིང་མི་འགྱུར། །སྟོན་པ་སུམ་ཅུ་རྩ་གཉིས་མཚན། །མངའ་
བདག་དཔེ་བྱེད་བརྒྱད་ཅུར་ལྡན། །དེ་ཕྱིར་ཐབས་དེས་བསྒྲུབ་བྱ་སྟེ། །ཐབས་ནི་སྟོན་
པའི་གཟུགས་ཅན་ནོ། །ཞེས་དང་། མཐའ་དཔྱོད་མྱུ་གུ་ལས། ཐབས་ཀྱི་གཙོ་བོ་
ཡང་གཟུགས་སྐུ་སྒྲུབ་པའི་ཆ་ནས་ཡིན་ལ། གཟུགས་སྐུ་སྒྲུབ་བྱེད་ཀྱི་ཐབས་ནི་དེ་དང་
རྣམ་པ་འདྲ་བར་བསྒོམ་པའི་ལྷའི་རྣལ་འབྱོར་ཉིད་ཐེག་པ་གཞན་གྱི་ཐབས་ལས་མཆོག་
ཡིན་པས། ཞེས་གསུངས་པ་ལྟར་རོ། །དེ་ལྟ་བུའི་ལྷའི་རྣལ་འབྱོར་དེ་ཡང་རིམ་པ་
གཉིས་ཀའི་ལམ་གྱི་སྲོག་ཡིན་གྱིས། རྣམ་པར་བཞག་འཇོག་གི་ཚེ་གཙོ་བོ་བསྐྱེད་རིམ་
ལ་སྦྱར་ནས་བསྐྱེད་རིམ་སངས་རྒྱས་ཀྱི་སྐུ་འགྲུབ་བྱེད་དང་། རྫོགས་རིམ་སངས་རྒྱས་
ཀྱི་ཐུགས་འགྲུབ་བྱེད་ལ་འཇོག་དགོས་ཏེ། སྔགས་རིམ་ལས། ཐུགས་དངོས་པོའི་དེ་
ཁོ་ན་ཉིད་ལ་ཞུགས་པ་ནི་རྫོགས་རིམ་གྱིས་སྒྲུབ་ལ། ལུས་གཟུགས་ཀྱི་སྐར་གནས་པ་
ནི་བསྐྱེད་རིམ་གྱིས་སྒྲུབ་ཅིང་། ཞེས་གསུངས་པའི་ཕྱིར། ཚུལ་འདི་ནི་རྒྱལ་བ་རྡོ་རྗེ་
འཆང་རང་ཉིད་ཀྱིས་གསལ་བར་གསུངས་ཏེ། བརྟག་གཉིས་ཀྱི་བརྟག་པ་ཕྱི་མའི་ལེའུ་
གཉིས་པ་ལས། རྫོགས་པའི་རིམ་པའི་རྣལ་འབྱོར་ཉིད། །དེ་ཡིས་བདེ་བ་བདེ་ཆེན་



26
རིག་བྱེད་མའི་བསྟོད་འགྲེལ།
བརྗོད། །རྫོགས་པ་བསྒོམ་པ་མེད་པ་སྟེ། །བསྐྱེད་རིམ་ཡི་ནི་ཅི་ཞིག་འཚལ། །ཞེས་
རྡོ་རྗེ་སྙིང་པོས་ཕྱི་རབས་ཀྱི་ལོག་རྟོག་དགག་པའི་ཕྱིར་སངས་རྒྱས་འགྲུབ་པ་ལ་རྫོགས་
རིམ་གྱིས་ཆོག་མོད། བསྐྱེད་རིམ་ཅི་ལ་དགོས་ཞེས་དོགས་པ་ཞུས་པའི་ལན་དུ་བཅོམ་
ལྡན་འདས་ཀྱིས། ཨེ་མ་བྱང་ཆུབ་སེམས་དཔའ་ཆེ། །དད་པའི་ཤུགས་ཀྱིས་རབ་ཏུ་
ཉམས། །ལུས་ཀྱི་དངོས་མེད་ག་ལ་བདེ། །བདེ་བ་སྨྲ་བར་མི་ནུས་སོ། །ཁྱབ་དང་
ཁྱབ་བྱེད་ཚུལ་གྱི་ནི། །བདེ་བས་འགྲོ་བ་ཁྱབ་པ་ཉིད། །ཇི་ལྟར་མེ་ཏོག་ལ་གནས་དྲི།
མེ་ཏོག་དངོས་མེད་ཤེས་མི་འགྱུར། །དེ་བཞིན་གཟུགས་སོགས་དངོས་མེད་པས། །བདེ་
བ་ཉིད་ཀྱང་དམིགས་མི་འགྱུར། །ཞེས་རྟེན་མེ་ཏོག་མེད་ན་བརྟེན་པ་དྲི་མི་འབྱུང་བ་
ལྟར། རྟེན་གཟུགས་སྐུ་མེད་ན་བརྟེན་པ་བདེ་ཆེན་གྱི་ཐུགས་ཀྱང་མི་འབྱུང་ལ། རྟེན་
དེ་ནི་གཙོ་བོར་བསྐྱེད་རིམ་གྱིས་སྒྲུབ་དགོས་པས། རྫོགས་རིམ་ཁོ་ན་ལ་ཞེན་ནས་བསྐྱེད་
རིམ་དོར་བ་ནི་དད་པའི་ཤགས་ཀྱིས་ཉམས་པ་ཡིན་པར་གསུངས་སོ། །དེས་ན་བྲམ་
ཟེ་སྟོང་ཉིད་བློ་དང་། ཨ་ནནྟ་བཛྲ་སོགས་རྒྱ་གར་བ་དང༌། ཧྭ་ཤང་གི་ལྟ་བས་རྒྱུད་
བསླད་པའི་བོད་སྔ་མ་མང་པོ་ཡང་མཆོག་འགྲུབ་པའི་རྒྱུ་ལ་རྫོགས་རིམ་མ་གཏོགས་བསྐྱེད་
རིམ་མི་འོང་བར་སྨྲ་བ་ནི་རྡོ་རྗེ་འཆང་གི་དགོངས་པ་ལས་རྒྱབ་ཀྱིས་ཕྱོགས་པ་ཡིན་ཏེ།
བསྐྱེད་རིམ་སངས་རྒྱས་ཀྱི་རྒྱུར་མི་འགྲོ་ན་དེའི་སྣོད་རུང་དུ་བྱེད་པའི་བུམ་དབང་སངས་
རྒྱས་ཀྱི་རྒྱུ་མ་ཡིན་པར་འགྱུར་ལ། རིག་པའི་དབང་ལྔས་རྒྱལ་བ་ལྔ་དང་ཡེ་ཤེས་ལྔ་
འགྲུབ་པར་གསུངས་པ་ཐམས་ཅད་དང་འགལ་ཞིང་། ཕྱག་མཆོད་བཟླས་བརྗོད་སོགས་
དེ་བས་ཀྱང་སངས་རྒྱས་ཀྱི་རྒྱུར་མི་འགྲོ་བས་བསོད་ནམས་ཀྱི་ཚོགས་ཐམས་ཅད་སྐུར་
འདེབས་སུ་འགྱུར་རོ། །དེར་མ་ཟད་རྒྱུད་སྡེ་འོག་མ་གསུམ་ལ་རྫོགས་རིམ་མེད་ཅིང་
ལྷའི་རྣལ་འབྱོར་སོགས་སངས་རྒྱས་ཀྱི་རྒྱུ་མི་འདྲ་བའི་ཁྱད་པར་གང་ཡོད་ནང་པའི་ཆོས་



2
རིག་བྱེད་མའི་བསྟོད་འགྲེལ།
མ་ཡིན་པར་འགྱུར་ལ། བྱེ་སྨྲ་བཞིན་གཟུགས་སྐུ་ཡང་སངས་རྒྱས་མ་ཡིན་པར་འདོད་
དགོས་པས་བེམ་རིག་རྒྱུན་ཆད་ཁས་བླངས་ཏེ་ཁ་སྦྱོར་ཡན་ལག་བདུན་ལྡན་གྱི་ཟུང་འཇུག་
གི་སྐུ་ཡང་མེད་པར་སྨྲ་དགོས་ཤིང་། རྒྱལ་བ་རྡོ་རྗེ་འཆང་དང་རྒྱུད་སྡེ་བཞི་ལ་སྐུར་
བ་འདེབས་པའི་སྔགས་འཆང་གི་གཟུགས་བརྙན་དེ་དག་ནི་རྐུ་ཐབས་སུ་གནས་པ་ཁོ་ནའོ།
གཞན་ཡང་དབང་བཞིའི་ནང་ནས་བུམ་དབང་གིས་སངས་རྒྱས་ཀྱི་གཟུགས་སྐུ་དང་།
གསང་དབང་གིས་ལོངས་སྤྱོད་རྫོགས་པའི་སྐུའམ་སངས་རྒྱས་ཀྱི་གསུང་དང༌། ཤེར་
དབང་གིས་ཐུགས་བདེ་སྟོང་གི་ཡེ་ཤེས་དང་། དབང་བཞི་པས་ཟུང་འཇུག་གི་གོ་འཕང་
འགྲུབ་པའི་ནུས་པ་བཞག་པར་བླ་མེད་ཀྱི་དབང་ཐམས་ཅད་ཀྱི་དག་པའི་སྐབས་ལས་ཀྱང་
ཤེས་ལ། རང་རང་གི་ནུས་པ་འཇོག་པའི་རིམ་པ་དང་མཐུན་པར་དབང་སོ་སོ་དང་འབྲེལ་
བའི་ལམ་བསྐྱེད་རིམ་དང་། ཀུན་རྫོབ་སྒྱུ་མའི་རྫོགས་རིམ་དང་། དོན་དམ་འོད་གསལ་
གྱི་རྫོགས་རིམ་དང་། དབྱེར་མེད་ཟུང་འཇུག་གི་རྫོགས་རིམ་རྣམས་ཀྱང་རིམ་པ་བཞིན་
སྐུ་གསུང་ཐུགས་གསུམ་སོ་སོ་དང་། སྐུ་ཐུགས་ཟུང་འཇུག་གི་གོ་འཕང་སྒྲུབ་བྱེད་ཐུན་
མོང་མ་ཡིན་པ་ལ་སོ་སོར་སྦྱོར་དགོས་ཏེ། རྡོ་རྗེ་ཐེག་པའི་ལམ་གྱི་གནད་ཐམས་ཅད་
སྨིན་བྱེད་རྒྱུའི་དབང་། གྲོལ་བྱེད་ལམ་གྱི་དབང་། གྲོལ་བ་འབྲས་བུའི་དབང་གསུམ་
དུ་བསྡུས་ཏེ་བསྒྲུབ་བྱ་སྒྲུབ་བྱེད་མ་འཆོལ་བར་ཤན་སྦྱར་ནས་ས་སྐྱ་གོང་མ་རྣམས་ཀྱིས་
ལམ་འབྲས་སུ་གསུངས་པ་ལ་རྗེ་བདག་ཉིད་ཆེན་པོས་བསྔགས་བརྗོད་ཤིན་ཏུ་ཆེ་བར་
མཛད་དོ། །ཡང་ཁ་ཅིག བདེ་དགྱེས་ལྟ་བུ་དཀྱིལ་འཁོར་གྱི་གཙོ་བོ་རྣམས་ལ་རིམ་
གཉིས་ཀྱི་འབྲས་བུ་དེ་ལྟར་འབྱུང་ཡང་། དེ་འདི་ལྟ་བུའི་ལྷ་བྱེ་བྲག་པ་ཐམས་ཅད་ལ་
སྦྱོར་མི་རུང་སྙམ་ན། དེ་ལྟར་དོགས་པ་འབྱུང་ཉེན་ཆེ་བས་དཔྱད་དགོས་ཏེ། བརྟག་
གཉིས་ལས། རྡོ་རྗེ་སྙིང་པོས་གསོལ་བ། ནམ་མཁའ་ལྟ་བུའི་ཆོས་ཀུན་ལ། །རྒྱ་མཚོར་



རིག་བྱེད་མའི་བསྟོད་འགྲེལ། 28
ཀུ་བ་ཇི་ལྟ་བར། །རང་འདོད་ལྷ་ཡི་གཟུགས་ཀྱིས་ནི། །སེམས་ཅན་ཇི་ལྟར་འགྲུབ་
པར་འགྱུར། །ཞེས་སྔར་ལྷ་ཚོགས་མང་དུ་གསུངས་པ་དེ་དག་གང་གི་རིམ་གཉིས་ཀྱི་
རྣལ་འབྱོར་ལ་བརྟེན་ནས་མཆོག་འགྲུབ། ཅེས་ཞུས་པའི་ལན་དུ། བཅོམ་ལྡན་འདས་
ཀྱིས་བཀའ་སྩལ་པ། །བདག་མེད་རྣལ་འབྱོར་ལྡན་པ་འམ། །ཡང་ན་ཧེ་རུ་ཀ་དཔལ་
བརྩོན། །གཞན་པའི་སེམས་ཀྱིས་སྐད་ཅིག་ཀྱང་། །དངོས་གྲུབ་འདོད་པས་མི་གནས་
སོ། །ཞེས་གསུངས་པའི་དོན་དུ་བསམ་ནས་ཡུམ་བཀའི་རིམ་གཉིས་བསྒོམ་པ་ལ་བདག་
མེད་མ་མ་གཏོགས་ཀུ་རུ་ཀུ་ལླེ་སོགས་མི་འོང་བ་དང་། ཡབ་བཀའི་རིམ་གཉིས་ལ་ཧེ་
རུ་ཀ་ཕྱག་བཅུ་དྲུག་པ་མ་གཏོགས་གཞན་གསུམ་མི་འོང་བར་འདོད་པ་མང་ཡང་། རང་
ལུགས་གཙོ་ཆེ་ཆུང་ཙམ་ཡོད་ཀྱང་ལྷ་དེ་ཐམས་ཅད་ཀྱི་རིམ་གཉིས་ལ་བརྟེན་ནས་མཆོག་
འགྲུབ་པ་ཁྱད་མེད་དུ་བཞེད་དེ། མཁས་གྲུབ་རྗེའི་བརྟག་གཉིས་རྣམ་བཤད་ལས། དེ་
ཡང་ཧེ་རུ་ཀ་བཞི་དང་། བདག་མེད་མ་དང་། ཀུ་རུ་ཀུ་ལླེ་སོགས་ལྷ་མང་དུ་གསུངས་
པ་དེ་རྣམས་ཀྱི་ནང་ནས་ལྷ་གང་གིས་འགྲུབ་པར་འགྱུར། ཞེས་པ་ནས། རྫོགས་རིམ་
གྱི་རྟོགས་པ་རྫོགས་པར་སྐྱེད་པའི་རྒྱུད་སྨིན་བྱེད་དུ་འགྲོ་བའི་བསྐྱེད་རིམ་ལ་བདག་མེད་
མ་དང་། ཧེ་རུ་ཀས་གཙོ་བྱས་པའི་དཀྱིལ་འཁོར་གྱི་འཁོར་ལོ་གཙོ་བོ་ཡིན་པ་ལ་དགོངས་
ནས་དེ་གཉིས་གསུངས་ཀྱང་། ཞེས་དང་། སྒམ་པོ་མངྒ་ལའི་ཊཱི་ཀྐར། འདིར་ཁ་
ཅིག་ཕྱག་བཅུ་དྲུག་པ་མིན་པའི་ཧེ་རུ་ཀ་དང་། ཀུ་རུ་ཀུ་ལླེ་སོགས་ཀྱིས་མཆོག་སྒྲུབ་པའི་
ལྷའི་རྣལ་འབྱོར་མི་རུང་བ་དང་། ལྷ་དེ་དག་ཡེ་ཤེས་དང་བྲལ་བ་དང་། དེ་ལས་འབྲས་
བུ་མི་འབྱུང་བར་འཆད་པ་ཤིན་ཏུ་མི་འཐད་དེ། ཞེས་སོ། །དོགས་པ་སྐྱེ་ཚུལ་དང་
ལན་གྱི་རྣམ་གཞག་འདི་རྣམས་ཀྱང་འགྲེལ་པ་ཀུ་མུ་ཊིའི་བཤད་ཚུལ་སོར་བཞག་ཡིན་
གྱི། དཀའ་འགྲེལ་པདྨ་ཅན་ལྟར་ན་དྲིས་ལན་གྱི་རྣམ་གཞག་ལོགས་ཤིག་ཡིན་ནོ། །ཡང་



རིག་བྱེད་མའི་བསྟོད་འགྲེལ། 29
ཁ་ཅིག་འདི་སྙམ་དུ་སངས་རྒྱས་ཀྱི་གཟུགས་སྐུའི་ཉེ་རྒྱུའི་གཙོ་བོ་དག་པའི་སྒྱུ་མའི་སྐུ་
སོགས་ཡོད་བཞིན་དུ། བསྐྱེད་རིམ་དེའི་རྒྱུའི་གཙོ་བོར་བཤད་པ་མི་འཐད་སྙམ་ན། སྐྱོན་
མེད་དེ། ཀུན་མཁྱེན་འཇམ་དབྱངས་བཞད་པའི་ཕར་ཕྱིན་མཐའ་གཅོད་ལས། རྐང་
པ་དང་པོས་དད་སོགས་ཆུང་འབྲིང་ཐུན་མོང་དང༌། ཕྱི་མས་ཆེན་པོའི་རྣམ་མཁྱེན་བར་
བསྟན་པས། ཞེས་གསུངས་པ་ལྟར། སངས་རྒྱས་སའི་གཞི་ཤེས་ཀྱི་ཉེ་རྒྱུའི་གཙོ་བོ་
དག་སའི་མི་རྟག་སོགས་རྟོག་པའི་མཁྱེན་པ་རྣམས་ཡོད་ཀྱང་འབྲིང་དང་ཐུན་མོང་བའི་
ལམ་ལ་སྦྱར་བ་ལྟ་བུ་རང་གི་རིགས་འདྲའི་གཙོ་བོའི་ལམ་ས་མཚམས་གང་ནས་ཐོག་
མར་སྐྱེས་པ་དེའི་དབང་དུ་མཛད་པ་ཡིན་ཏེ། རྒྱན་ལས། ལམ་གྱི་བདེན་པའི་རྗེས་
མཐུན་པར། །ཀུན་མཁྱེན་གསུམ་དུ་བྱེ་བས་ན། །ཞེས་གསུངས་པ་ལྟར་རོ། །དེར་
མ་ཟད་གུར་གྱི་བཅུ་བཞི་པ་ལས། །ཐ་མལ་རྣམ་པ་གཞོམ་དོན་དུ། །ཡང་དག་བསྒོམ་
པ་རབ་བསྒྲགས་ཀྱི། །ཞེས་དང་། སྤྱོད་བསྡུས་ལས། འདི་ལྟར་ཕུང་པོ་དང་། ཁམས་
དང༌། སྐྱེ་མཆེད་རྣམས་ཀྱི་ཐོག་མ་མེད་པ་ནས་ཐ་མལ་པའི་ང་རྒྱལ་གྱིས་གནས་པ་རྣམས་
ནི། འདི་ལྟར་དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་རབ་ལས་སྒྲུབ་པའི་ངོ་བོ་ཉིད་
དུ་བསྟན་ཏེ། ཞེས་སྤང་བྱ་ཐ་མལ་གྱི་སྣང་ཞེན་དང་། ཕུང་ཁམས་སོགས་སྦྱོང་བའི་
རྒྱུའི་གཙོ་བོ་བསྐྱེད་རིམ་དུ་གསུངས་པས། བསྒྲུབ་བྱ་སངས་རྒྱས་ཀྱི་སྐུ་འགྲུབ་པའི་རྒྱུའི་
གཙོ་བོར་ཡང་བདེ་བླག་ཏུ་འགྲུབ་བོ། །དེ་ལྟ་བུའི་གཟུགས་སྐུ་སྒྲུབ་བྱེད་ཀྱི་རྒྱུའི་གཙོ་
བོ་རྫོགས་རིམ་གྱི་སྨིན་བྱེད་དུ་འགྱུར་བའི་བསྐྱེད་རིམ་དེ་ལ་མཚན་ཉིད་ཇི་འདྲ་བ་ཞིག་
ཚང་དགོས་ཤེ་ན། མར་ལུས་པ་ཁ་ཅིག །ལས་ཚོགས་སྒྲུབ་པ་ལ་དཀྱིལ་འཁོར་འཁོར་
ལོ་བསྒོམ་དགོས་ཀྱང་། རྫོགས་རིམ་གྱི་སྔོན་འགྲོ་ལ་དཀྲོང་བསྐྱེད་ཙམ་གྱིས་ཆོག །ཅེས་
སྨྲ་བ་སོགས་ནི་གཏན་མི་འཐད་པར་འཐའ་དཔྱོད་མྱུ་གུར་གསུངས། དེ་དག་གིས་དེའི་



རིག་བྱེད་མའི་བསྟོད་འགྲེལ། 30
མིང་ལ་ཡང་རྫོགས་པའི་རྣལ་འབྱོར་གཅིག་པུ། ཞེས་བསྐྱེད་རིམ་གྱི་ཆིངས་ཤིག་ཏུ་
འདོད་པས་རྗེ་ས་པཎ་གྱིས་ཀྱང་། ཡིད་མ་བསྒོམ་པ་དཀྲོང་བསྐྱེད་དང་། ཞེས་དགག་
པ་མཛད་དོ། །དེས་ན་སྔགས་རིམ་ལས། རིམ་པ་དང་པོའི་ཆིངས་རྨད་དུ་བྱུང་བ་རྣམས་
ལ་གཞི་བྱས་ནས་དཔྱད་ན་རིམ་པ་དང་པོའི་གནད་རྫོགས་མ་རྫོགས་ཀྱི་མཚམས་རྣམས་
ཤེས་པར་འགྱུར་རོ། །ཞེས་གསུངས་པ་ལྟར། རྒྱལ་བ་རྡོ་རྗེ་འཆང་རང་ཉིད་ཀྱིས་འཆད་
པའི་སྤྱི་ཆིངས་རེ་དང་མ་སྦྱར་ན་ལམ་གྱི་གནད་ཆད་ལྷག་ཏུ་གྱུར་ཏེ་བོགས་མི་ཐོན་པས་
རྗེ་བཙུན་འཇམ་པའི་དབྱངས་ཀྱིས་རྗེ་བླ་མ་ལ་གདམས་པའི་ཚེ། ངོ་བོ་མ་ནོར་བ། གྲངས་
མ་ཆད་པ། གོ་རིམ་མ་འཆོལ་བ། ཞེས་ནན་ཏན་དུ་གསུངས་ཤིང་། རྒྱལ་བ་བྱམས་
པས་ཀྱང་། དེ་རབ་དེ་ཡི་གོ་རིམ། ཞེས་སོགས་གསུངས་པ་དང་། སྒོམ་རིམ་ལས་
ཀྱང་ཚང་ལ་མ་ནོར་བ་དགོས་ཚུལ་དཔེ་དང་བཅས་ཏེ་རྒྱས་པར་གསུངས་པ་ལམ་རིམ་
ཆེན་མོར་དྲངས་པ་བཞིན་ནོ། །བསྐྱེད་རིམ་སྡུད་པར་བྱེད་པའི་སྤྱིའི་ཆིངས་ཀྱི་དབྱེ་བ་
ཡང་། འདུས་པ་ཕྱི་མ་ལས། བསྙེན་པའི་ཆོ་ག་དང་པོ་སྟེ། །ཉེ་བར་སྒྲུབ་པ་གཉིས་པ་
ཡིན། །བསྒྲུབ་པ་ཡང་ནི་གསུམ་པ་ཡིན། །སྒྲུབ་པ་ཆེན་པོ་བཞི་པའོ། །ཞེས་གཙོ་བོ་
ལྷག་མོས་འོད་གསལ་དུ་སྡུད་པ་དང་། དེའི་ཡན་ལག་ཡེ་ཤེས་ཀྱི་ས་སྒོམ་པ་མན་ཆད་
ཡུལ་སྟོང་ཉིད་ལ་བསྙེན་ཅིང་རོ་གཅིག་ཏུ་ཞུགས་པའི་སྒོ་ནས་དམིགས་པས་ན་ཡན་ལག་
དང་པོ་བསྙེན་པ་ཡིན་ལ། དེ་ནས་དང་པོའི་མགོན་པོ་བསྐྱེད་པའི་བར་ནི་བསྐྱེད་རིམ་
གྱི་ལོངས་སྐུའི་སྒོ་ནས་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་
ཀྱི་སྐུ་ཉེ་བར་སྒྲུབ་བྱེད་ཡིན་པས་གཉིས་པ་ཉེར་སྒྲུབ་དང་། སྒོ་གསུམ་བྱིན་རླབས་ནས་
རིགས་བདག་གིས་དབང་བསྐུར་བའི་བར་གྱིས་སྒོ་གསུམ་རྡོ་རྗེ་གསུམ་གྱི་བདག་ཉིད་དུ་
བསྒྲུབ་པས་གསུམ་པ་བསྒྲུབ་པ་དང༌། རིག་མ་འདུ་བྱས་ཏེ་དཀྱིལ་འཁོར་རྒྱལ་མཆོག་
སྒྲུ



31
རིག་བྱེད་མའི་བསྟོད་འགྲེལ།
གི་ལྷ་སྤྲོ་བ་ནས་ལས་རྒྱལ་མཆོག་རྫོགས་པའི་བར་རྣམས་གཞན་དོན་རྒྱ་ཆེན་པོ་སྒྲུབ་པས་
བཞི་པ་སྒྲུབ་ཆེན་ད་སྒྲོན་གསལ་ལས་གསུངས་སོ། །འདི་ལྟར་ན་ཡན་ལག་དང་པོ་གསུམ་
ག་དང་པོ་སྦྱོར་བའི་ཁུངས་སུ་འདུ་ཞིང་། ཡེ་ཤེས་ཞབས་ལུགས་ལ་གཙོ་བོ་ཡབ་ཡུམ་
དཀྱིལ་འཁོར་རྒྱལ་མཆོག་གི་ལྷ་དང་བཅས་པ་རེ་རེ་བཞིན་ཡན་ལག་བཞི་བཞི་ཚང་བར་
སྦྱོར་ཚུལ་ཞིག་མཛད་དེ་འོག་ཏུ་འཆད་དོ། །དགྲ་ནག་ལས། དང་པོར་བསྒོམ་པ་རྣལ་
འབྱོར་ཏེ། །གཉིས་པ་རྗེས་སུ་རྣལ་འབྱོར་ཡིན། །གསུམ་པ་ཤིན་ཏུ་རྣལ་འབྱོར་ཏེ།
བཞི་པ་རྣལ་འབྱོར་ཆེན་པོའོ། །ཞེས་རྒྱུ་རྡོ་རྗེ་འཛིན་པ་བསྐྱེད་པ་རྣལ་འབྱོར། འབྲས་
བུ་རྡོ་རྗེ་འཛིན་པ་བསྐྱེད་པ་རྗེས་སུ་རྣལ་འབྱོར། རིག་མ་འདུ་བྱས་ཏེ་ལྷ་སྤྲོ་བ་ཤིན་ཏུ་
རྣལ་འབྱོར། སྐྱེ་མཆེད་བྱིན་རླབས་མན་ཆད་རྣལ་འབྱོར་ཆེན་པོར་གསུངས་ཤིང་། དམར་
པོའི་རྒྱུད་ལེའུ་བཅུ་དགུ་པར་ཡང་དེ་བཞིན་དུ་གསུངས་པས་གཤེད་སྐོར་རྣམས་ལ་གྲུབ་
ཆེན་དཔལ་འཛིན་སོགས་ཀྱིས་ཆིངས་འདི་གཞིར་མཛད་དོ། །སྦྱོར་ཚུལ་དེ་ནི་སྒྲུབ་ཐབས་
ཡོངས་རྫོགས་ཀྱི་ཆིངས་བྱས་པ་ཡིན་ལ། མདོར་བྱས་སུ་དང་པོ་སྦྱོར་བ་གཅིག་པུ་ལ་
རྣལ་འབྱོར་བཞིར་མཛད་པ་ནི་སྔ་མ་དང་མིང་འདྲ་ཡང་དོན་མི་གཅིག་སྟེ། འདི་ནི་རྡོར་
འཕྲེང་ལས། རྣལ་འབྱོར་རྗེས་སུ་རྣལ་འབྱོར་དང་། །ཤིན་ཏུ་རྣལ་འབྱོར་རྣལ་འབྱོར་
ཆེ། །དང་པོའི་སྦྱོར་བ་མདོར་བསྡུས་པ། །ཞེས་པའི་དགོངས་པའོ། །ཡང་འདུས་
པའི་ལེའུ་བཅུ་གཉིས་པར་ཡན་ལག་བཞིའི་སྒོ་ནས་བསྐྱེད་རིམ་རྒྱས་པར་བསྒོམ་ཚུལ་
གསུངས་པའི་རྗེས་སུ། ཡང་ན་རྡོ་རྗེ་བཞི་དག་གི །བརྟུལ་ཞུགས་བརྟན་པས་བསྙེན་
པ་བྱ། །ཞེས་བསྐྱེད་རིམ་མདོར་བསྡུས་ཀྱི་ཆིངས་ཤིག་ཀྱང་གསུངས་ལ། དེ་ནི་རྒྱུད་
ཕྱི་མ་ལས། དང་པོ་སྟོང་ཉིད་བྱང་ཆུབ་སྟེ། །གཉིས་པ་ས་བོན་བསྡུས་པའོ། །གསུམ་
པ་གཟུགས་ཉིད་རྫོགས་པ་སྟེ། །བཞི་པ་ཡི་གེ་འགོད་པའོ། །ཞེས་ཡེ་ཤེས་ཀྱི་ས་ནས་



རིག་བྱེད་མའི་བསྟོད་འགྲེལ།
མཁའ་གསང་དུ་ཡི་གེ་འགོད་པའི་བར་དང་པོ་སྦྱོར་བ་གཅིག་པུ་ཆ་བཞིར་མཛད་པ་ཡིན་
ཞིང་། ནཱ་རོ་པས་དེའི་སྟེང་དུ་དཀྱིལ་འཁོར་རྒྱལ་མཆོག་བསྣན་པས་རྡོ་རྗེ་བཞིས་སྐྱེད་
རྒྱས་པ་ཞིག་ཀྱང་གསུངས་སོ། །བརྟག་གཉིས་ཀྱི་ལྷའི་ལེའུ་ལས། ཡང་ནི་སྟོང་པའི་
བྱང་ཆུབ་སྟེ། །གཉིས་པ་ལ་ནི་ས་བོན་བསྡུ། །གསུམ་པ་ལ་ནི་གཟུགས་བརྙན་རྫོགས།
བཞི་པ་ལ་ནི་ཡིག་འབྲུ་དགོད། །ཅེས་གསུངས་པ་ཡང་འདུས་པ་ཕྱི་མའི་རྡོ་རྗེ་བཞིས་
སྐྱེད་དང་གཅིག་ལ། སྐབས་འདིར་འགྲེལ་པ་རྣམས་སུ་ཡན་ལག་བཞིའི་མིང་གིས་བཏགས་
སོ། །ལེའུ་འདི་དང་། ལེའུ་བརྒྱད་པ་རྣལ་འབྱོར་མའི་འཁོར་ལོ། བརྟག་པ་ཕྱི་མའི་
ལྔ་པ་མངོན་པར་འབྱུང་བའི་ལེའུ་རྣམས་སུ་བསྐྱེད་རིམ་གྱི་ལམ་ཐོར་བུར་གསུངས་པའི་
གནད་བསྡུས་ཏེ། བཤད་རྒྱུད་རྡོ་རྗེ་གུར་ལས། སངས་རྒྱས་གནས་གཞི་རྫོགས་བྱས་
ལ། །ཀུན་ཏུ་བཟང་པོ་བདེན་པའི་དངོས། །རྣམ་པ་ལྔ་པོ་བསྒོམས་བྱས་ཏེ། །རང་
ལྷག་ལྷ་ཡི་སྒྲུབ་ཐབས་བྱ། །དེ་བཞིན་དཀྱིལ་འཁོར་རྣམ་བཀོད་ལ། །མཆོད་བསྟོད་
བདུད་རྩི་ལ་སོགས་པར། །རིམ་པ་འདི་ཡིས་བསྒོམ་བྱས་ན། །ཡན་ལག་དྲུག་གི་སྦྱོར་
བར་འདོད། །ཅེས་ཡན་ལག་དྲུག་གི་ཆིངས་མཛད་དེ། དང་པོ་སངས་རྒྱས་ཀྱི་གནས་
གཞལ་ཡས་ཁང་བསྐྱེད་པ། གཉིས་པ་དེར་མངོན་བྱང་ལྔ་ལས་རྒྱུ་རྡོར་འཛིན་བསྐྱེད་
ཅིང་རྗེས་ཆགས་ཀྱི་ལྷའི་འཁོར་ལོ་སྤྲོ་བསྡུ་སོགས་ལྷ་རྫོགས་པར་བསྐྱེད་པ། གསུམ་
པ་དབང་བསྐུར་རྒྱས་གདབ། བཞི་པ་བདུད་རྩི་མྱང་བ། ལྔ་པ་མཆོད་པ། དྲུག་པ་
བསྟོད་པ་རྣམས་སུ་གསུངས་སོ། །དེའི་རྒྱུ་མཚན་ཡང་རྒྱལ་བ་རིགས་དྲུག་གི་སྒོས་ཆོས་
ཐ་དད་པའི་ཆ་ནས་ཡིན་ཏེ། མི་ཐུབ་ཟླ་བས། ཕོ་བྲང་སངས་རྒྱས་རྣམ་སྣང་མཛད།
དབང་ནི་མི་བསྐྱོད་དེ་བཞིན་གཤེགས། །བདུད་རྩི་མྱང་བ་འོད་དཔག་མེད། །བསྟོད་
པ་རིན་ཆེན་འབྱུང་ལྡན་དཔལ། །མཆོད་པ་དོན་ཡོད་ཡང་དག་མཆོད། །རྗེས་ཆགས་



34
རིག་བྱེད་མའི་བསྟོད་འགྲེལ།
རྡོ་རྗེ་སེམས་དཔའ་འོ། །ཞེས་གསུངས་པ་ལྟར་རོ། །ཐུན་མོང་གི་བཤད་རྒྱུད་རྡོ་རྗེ་
འཕྲེང་བར། དང་པོའི་སྦྱོར་བ་མདོར་བསྡུས་པས། །དེ་བཞིན་དཀྱིལ་འཁོར་རྒྱལ་པོ་
མཆོག །ལས་ཀྱི་རྒྱལ་མཆོག་རྣལ་འབྱོར་མཆོག །ཅེས་དང་པོ་གཙོ་བོ་ཡབ་ཡུམ་བསྐྱེད་
དེ་ཐབས་ཤེས་གཉིས་མེད་དུ་སྦྱོར་བས་དང་པོ་སྦྱོར་བ། དེའི་བྱང་སེམས་ལས་ལྷ་རྫོགས་
པར་སྤྲོས་ཏེ་འཁོར་ལོ་ལ་དགོད་པ་དཀྱིལ་འཁོར་རྒྱལ་མཆོག་དེ་ནས་ཞིང་སྦྱོང་བ་སོགས་
ཀྱི་མཛད་པ་སྟོན་པས་ལས་རྒྱལ་མཆོག་སྟེ་ཏིང་ངེ་འཛིན་གསུམ་གྱི་ཆིངས་མཛད་པ་འདི་
ནི་ཕ་རྒྱུད་མ་རྒྱུད་གཉིས་ཀ་ལ་ཁྱད་མེད་དུ་གྲགས་ཆེ་ཞིང་། ཡན་ལག་དྲུག་ཏུ་དབྱེ་བ་
མ་རྒྱུད་ཀྱི་རང་སྐད་ཡིན་ལ། གཞན་རྣམས་ཕ་རྒྱུད་ཀྱི་བཤད་པ་གཙོ་ཆེའོ། །འོན་
ཀྱང་རྒྱུད་རང་རང་གི་ཐ་སྙད་དང་། ས་བཅད་ལེན་ཚུལ་མི་འདྲ་བ་ཙམ་མ་གཏོགས་
དོན་གྱི་འགྲོས་ཕལ་ཆེར་མཚུངས་ཏེ། སྔགས་རིམ་ལས། རྣལ་འབྱོར་རྒྱུད་དང༌། མ་
རྒྱུད་དང་། ཐུན་མོང་གི་རྒྱུད་ནས་ཐ་སྙད་དེ་དག་དངོས་སུ་སྦྱར་བའི་དབང་དུ་བྱས་
ཀྱི། བསྙེན་སྒྲུབ་བཞི་དང་ཡན་ལག་དྲུག་ལ་སོགས་པའི་དོན་རྣམས་ཕན་ཚུན་རྗེས་སུ་
མི་འགྲོ་བ་ནི་མ་ཡིན་ནོ། །ཞེས་གསུངས་པའི་ཕྱིར། དཔེར་ན་སྐབས་སུ་བབས་པ་རིག་
བྱེད་མའི་ཆོ་ག་འདི་ལ་ཡང་དེ་དག་ཕལ་ཆེར་ཚང་སྟེ། བསྙེན་སྒྲུབ་ཡན་ལག་བཞི་ཡེ་
ཤེས་ཞབས་ལུགས་ཀྱིས། དམ་ཚིག་པ་བསྐྱེད་པ། སྐྱེ་མཆེད་བྱིན་རླབས། སྐུ་གསུང་
ཐུགས་བྱིན་རླབས། དབང་བསྐུར་རྒྱས་གདབ་བཞི་ལ་འདོད་པས་གཞན་གསུམ་ཚང་
བ་གོ་སླ་ལ། སྐྱེ་མཆེད་བྱིན་རླབས་མངོན་རྟོགས་རྣམས་སུ་ཆེར་མི་འབྱུང་ཡང་། གནས་
གསུམ་བྱིན་རླབས་སུ་གནད་འདུས་པའི་དབང་དུ་བྱས་པ་ཆོ་ག་བསྡུས་པའི་ལུགས་ཡིན་
ལ། རྒྱས་པར་བྱེད་ཚེ་ཀྱེ་རྡོར་གྱི་ཆོ་ག་ལྟར། མཾ་ཌི་སཾ་རཾ་ཨཾ་ནཾ་རྣམས་ལས་གནས་
སོ་སོར་གཏི་མུག་རྡོ་རྗེ་མ་ནས་བདག་མེད་མའི་བར་བསྐྱེད་པའམ། ལྷ་དེ་དག་གི་ངོ་



34
རིག་བྱེད་མའི་བསྟོད་འགྲེལ།
བོའི་ཡིག་འབྲུ་བསམ་དགོས་ལ། འདིའི་གནས་གསུམ་གྱི་ཨོ་ཨཱཿཧཱུྃ་གསུམ་ཡང་ཡོངས་
གྲགས་ཙམ་མ་ཡིན་པར་རིམ་པ་བཞིན་ས་འོག་སྤྱོད་མ་དང་། ས་སྤྱོད་མ་དང་། མཁའ་
སྤྱོད་མའི་ངོ་བོར་བསམ་དགོས་སོ། །འཕགས་ལུགས་ཀྱི་དེ་བཞིའི་ཕྱི་མ་གསུམ་གའི་
གནད་ཚང་བར་རྟོགས་སླ་ཡང་། བསྙེན་པ་དངོས་ཟིན་གཙོ་བོ་ནི་ལྷག་མོས་འོད་གསལ་
དུ་བསྡུས་པའི་དེ་བཞིན་ཉིད་ལས་བྱང་ཆུབ་པ་ལ་བཞེད་པས། དེ་ལུགས་འདིར་སྦྱར་
དུ་མི་རུང་ཡང་། མཐའ་གཅིག་ཏུ་དེ་ཇི་ལྟ་བ་བཞིན་བྱེད་མི་དགོས་ཏེ། སྔགས་རིམ་
ལས། འདི་དང་བསྟུན་ནས་གཞུང་གཞན་ལ་སྦྱོར་ན་སྙིང་པོ་སྟོང་ཉིད་བསྒོམ་པ་ནས་
གཞལ་ཡས་ཁང་གདན་བཅས་བསྐྱེད་པའི་བར་ནི་བསྙེན་པའི་ཡན་ལག་གོ །ཞེས་གསུངས་
ཤིང་དེ་ནི་འདི་ལ་ཡང་ལེགས་པར་ཚང་ངོ༌། །དེར་མ་ཟད་རྡོ་རྗེ་སྙིང་འགྲེལ་དུ་རྩ་རྒྱུད་
རྒྱས་པ་འབུམ་ལྔའི་ལུང་དྲངས་པ་ལས། ལུས་བསྐྱེད་པ་ནི་བསྙེན་པ་སྟེ། །སྲོག་ཞུགས་
པ་ནི་སྒྲུབ་པ་ཡིན། །སྐྱེ་གཉིས་སོགས་པར་ཡང་སྐྱེས་ལ། །ཉེ་བའི་བསྙེན་པ་ཞེས་བྱར་
བརྗོད། །ཐབས་དང་ཤེས་རབ་སྙོམས་འཇུག་པ། །སྒྲུབ་པ་ཆེན་པོ་སྟེ་ཐ་མའོ། །འདི་
དག་བསྐྱེད་པའི་རིམ་པ་སྟེ། །ཞེས་བསྙེན་སྒྲུབ་ཡན་ལག་བཞི་གསུངས་པ་རྡོ་རྗེ་སྙིང་
འགྲེལ་གྱི་དངོས་ཟིན་ལྟར་ན་རྒྱུ་རྡོ་རྗེ་འཛིན་པ་བསྐྱེད་པ། སྐྱེ་མ་ཆེད་བྱིན་རླབས་སོགས་
ལ་སྦྱོར་བ་ལྟར་སྣང་ཡང་། བརྟག་གཉིས་ཀྱི་སྟོང་ཉིད་བྱང་ཆུབ་སོགས་བཞི་དང་མཚུངས་
པར་བཀྲལ་བ་མང་བས་དཔྱད་དགོས་སོ། །འོ་ན་འདིར་རྩ་བའི་གཞུང་ལྟ་བུ་བརྟག་གཉིས་
ཡིན་པས་དེའི་སྐབས་ནས་གསུངས་པའི་ཡན་ལག་བཞི་པོ་དེ་ཚང་ངམ་མ་ཚང་ཞེ་ན། དེ་
བཞིའི་དངོས་ཟིན་ལ་ཡང་ལུགས་ཐ་དད་པ་མང་དུ་ཡོད་དེ། ས་སྐྱ་གོང་མ་རྣམས་ནི།
སྟོང་ཉིད་བྱང་ཆུབ་ཅེས་པས་སྟོང་པའི་ངང་ལས་དམ་ཚིག་པ་བསྐྱེད་པ་དང་། ས་བོན་
བསྡུ་ཞེས་པས་སྐུ་གསུང་ཐུགས་བྱིན་རླབས་དང༌། གཟུགས་བརྙན་རྫོགས་ཞེས་པས་



བསས་
རིག་བྱེད་མའི་བསྟོད་འགྲེལ། 35
ཡེ་ཤེས་པ་གཞུག་པ་དང་། ཡིག་འབྲུ་དགོད་ཅེས་པས་དབང་བསྐུར་རྒྱས་གདབ་བསྟན་
པར་བཞེད། ཤཱནྟི་པ་སོགས་སྟོང་ཉིད་བསྒོམ་པ། ས་བོན་གསལ་འདེབས་པ། དེ་ལས་
ལྷའི་སྐུ་སྐྱེད་པ། ཐུགས་ཀར་ཧཱུྃ་ཡིག་བསྒོམ་པ་བཞིར་འཆད་དོ། །རང་ལུགས་ནི་བརྟག་
གཉིས་ལས། ཡང་ནི་སྟོང་པའི་བྱང་ཆུབ་སྟེ། །ཞེས་པས་ཡེ་ཤེས་ཀྱི་སའམ་སྟོང་ཉིད་ ་
བསྒོམ་པ་འཆི་བ་ཆོས་སྐུའི་ལམ་འཁྱེར་བསྟན། གཉིས་པ་ལ་ནི་ས་བོན་བསྡུ། །ཞེས་
པས་ས་བོན་ལས་བྱང་ཆུབ་པས་བསྡུས་པའམ་མཚོན་ཏེ་མངོན་བྱང་ལྷག་མ་གསུམ་ཡང
བསྟན་ལ། ས་བོན་གཙོ་བོར་སྨོས་པས་བར་དོ་ལོངས་སྐུའི་ལམ་འཁྱེར་བསྟན། གསུམ་
པ་ལ་ནི་གཟུགས་བརྙན་རྫོགས། །ཞེས་པས་སྐུ་རྫོགས་པ་ལས་བྱང་ཆུབ་པ་བསྟན། བཞི་
པ་ལ་ནི་ཡིག་འབྲུ་དགོད། །ཅེས་པས་སྐྱེ་མཆེད་དང་སྐུ་གསུང་ཐུགས་མཁའ་གསང་
སོགས་བྱིན་རླབས་ཀྱི་ཡི་གེ་དགོད་པ་བསྟན་ལ། ལྷག་པར་ཉམས་ལེན་ཚང་བར་བྱེད་
པའི་ཚེ་གནས་གསུམ་དང་ལྟེ་བའི་རྩ་འཁོར་གྱི་ཡི་གེ་བཞི་བསྒོམ་པ་ཡང་བསྟན་ཏེ། ཡན་
ལག་བཞི་པོ་དེ་དག་འདི་ལ་ཚང་ངོ་། །དེ་ལ་འདི་སྐད་ཅེས་གཉིས་པ་ས་བོན་བསྡུ་ཞེས་
པ། ས་བོན་ལས་འོད་འཕྲོས། ཚུར་འདུས་པ་ལས་བསྐྱེད་པའི་དོན་ཡིན་ན་རུང་ཡང་
མངོན་བྱང་ལྷག་མ་བསྡུ་བའི་དོན་ཡིན་ན་འདིར་ཟླ་ཉི་ས་བོན་ཐམས་ཅད་བསྐྱེད་པ་མ་
གསུངས་པའི་ཕྱིར་དང་། བཞི་པ་ཡི་གེ་དགོད་པ་རྡོ་རྗེ་དང་པདྨར་ཡི་གེ་འགོད་པ་ལ་
གསུངས་ཤིང་དེ་འདི་ལ་མི་འགྲིག་པའི་ཕྱིར་སྙམ་ན། བཤད་པར་བྱ་སྟེ་ཡན་ལག་བཞི་
པོ་འདི་ཆོ་ག་གསུམ་སྐྱེད་དང་། མངོན་བྱང་ལྔ་སྐྱེད་གཉིས་ཀ་ལ་སྦྱར་དུ་རུང་བར་གསུངས་
པས། ས་བོན་བསྡུ་ཞེས་པ་ལ་ཡང་འགྲེལ་ཚུལ་གཉིས་དགོད་ཏེ། དཀའ་འགྲེལ་པདྨ་
ཅན་ལས། བསྡུས་པ་ནི་ཉེ་བར་བསྐྱེད་པ་བསྡུས་པ་སྟེ་ཧཱི་ལ་སོགས་པ་ལས་སྐྱེས་པ་ཞེས་
པའི་དོན་ཏོ། །ཡང་ན་ས་བོན་གྱིས་བསྡུས་པ་ནི་མངོན་པར་བྱང་ཆུབ་པ་བཞི་པའོ། །ཞེས་



36
རིག་བྱེད་མའི་བསྟོད་འགྲེལ། 36
གསུངས་པའི་ཕྱིར་དང་། རིག་བྱེད་མའི་ཆོ་ག་ཡང་དཔྱིས་ཕྱིན་པར་བྱེད་ན་ས་བོན་
དང་ཕྱག་མཚན་སོགས་ཟུར་ཅུང་ཟད་མ་གཏོགས་གཞལ་ཡས་ཁང་དང་། དེར་ཡེ་ཤེས་
ལའང་མངོན་བྱང་ལྔ་སྐྱེད་སོགས་ཀྱེ་རྡོར་གྱི་མངོན་རྟོགས་ཇི་ལྟ་བ་བཞིན་བྱེད་དགོས་
པའི་ཕྱིར། རྡོ་རྗེ་སྙིང་འགྲེལ་ལས། བསྲུང་བའི་འཁོར་ལོ་དང༌། གཞལ་ཡས་ཁང་
དང་། བདུན་པོ་སྦྱངས་པ་དང་། ཡེ་ཤེས་ལྔས་བསྐྱེད་པ་རྣམས་སྔོན་དུ་ཀྱི་རྡོར་ཉིད་
སྒྲུབ་པའི་དུས་སུ་ཇི་སྐད་བཤད་པ་བཞིན་སྒྲུབ་པ་ལ་གནས་པ་ཡིན་ལ། འདིར་ནི་ལྷ་མོའི་
ས་བོན་དང་། མདོག་དང་། ཕྱག་མཚན་དང་། གནས་ཀྱི་གནད་ཙམ་ཞིག་བསྟན་
པར་ཤེས་པར་བྱའོ། །ཞེས་པ་ནས་ཀྱི་རྡོ་རྗེ་བསྐྱེད་པའི་ས་བོན་ཧཱུཾ་ཡིག་ལ། དེ་བཞིན་
དུ་བདག་མེད་མ་ལ་སོགས་པ་བསྐྱེད་པ་ཨཾ་གི་ཡི་གེ་ཡིན་ཏེ། འདིར་ནི་ཧི་ལས་བསྐྱེད་
ཅིང་ཞལ་ནས་ཧཱིའི་སྒྲ་སྒྲོག་པའི་བདག་ཉིད། ཅེས་སོགས་གསུངས་པའི་ཕྱིར་རོ། །མངོན་
བྱང་ལྔ་སྐྱེད་བྱེད་ན་ཡང་ཟླ་ཉི་གཉིས་ཆར་དགོས་པའི་ངེས་པ་མེད་དེ། སྤྱིར་བརྟག་གཉིས་
ལས། ཟླ་བ་མེ་ལོང་ཡེ་ཤེས་ལྡན། །བདུན་གྱི་བདུན་པ་མཉམ་ཉིད་ལྡན། །རང་ལྷའི་
ས་བོན་ཕྱག་མཚན་ནི། །སོ་སོར་རྟོག་པར་བརྗོད་པར་བྱ། །ཐམས་ཅད་གཅིག་གྱུར་
བྱ་ནན་ཏན། །རྫོགས་པ་ཆོས་དབྱིངས་དག་པ་སྟེ། །མཁས་པས་ཆོ་ག་གསུངས་པ་
ཡིས། རྣམ་པ་ལྔ་པོ་བསྒོམ་པ་ཉིད། །ཅེས་བདུན་པ་ཕྱི་མ་བདག་སྒྲར་སྦྱོར་བའམ། རྟ་
བདུན་རེས་དྲངས་པའི་ཤིང་རྟ་བདུན་པ་ཞེས་ཉི་མ་ལ་བྱས་ནས་མངོན་བྱང་གཉིས་པ་
བསྟན་པས་ཟླ་ཉི་གཉིས་ཀ་ཡོད་པ་མང་ཡང་། དེ་དང་ཟླ་ཉི་ཡང་དབྱངས་གསལ་ལས་
བསྐྱེད་པ་སོགས་ནི་རྒྱས་པའི་ལུགས་ཡིན་ལ། མ་ཏངྒེ་པས་མཛད་པའི་རིག་བྱེད་མའི་
སྒྲུབ་ཐབས་སུ། བྷཾ་གྱུར་གཞལ་ཡས་དབུས་སུ་ཆུ་སྐྱེས་དམར། །ཟླ་བ་ཉི་མས་བརྒྱན་
པ་ལ། །ཞེས་གཞལ་ཡས་ཁང་དང་ཟླ་ཉི་ཐམས་ཅད་གསུངས་སོ། །ཨ་ཡིག་ཙམ་ལས་



37
རིག་བྱེད་མའི་བསྟོད་འགྲེལ།
ཟླ་བ་གཅིག་པུ་བསྐྱེད་པ་བསྡུས་པའི་ལུགས་ཡིན་ཞིང་། འདི་ཡང་རྒྱུད་ཀྱི་དགོངས་པ་
ཡིན་ཏེ། འདི་དང་བདེ་མཆོག་ཐུན་མོང་གི་བཤད་རྒྱུད་ཁ་སྦྱོར་གྱི་བརྟག་པ་གསུམ་པ་
ལས། ཟླ་བ་མེ་ལོང་། ཞེས་པ་ནས། ལྔ་པོ་བསྒོམ་པ་ཉིད། །ཅེས་པའི་བར་རྐང་པ་
གཞན་རྣམས་བརྟག་གཉིས་ལྟར་ལ། བདུན་གྱི་ཞེས་སོགས་རྐང་པ་གཉིས་པའི་ཐད་དུ།
དེ་བཞིན་མཉམ་ཉིད་ཡེ་ཤེས་ཉིད། །ཅེས་ཉི་མ་མ་བཤད་པར་ཟླ་བས་མེ་ལོང་ཡེ་ཤེས་
མཚོན་པ་བཞིན་ཆ་གཅིག་གིས་མཉམ་ཉིད་ཡེ་ཤེས་ཀྱང་མཚོན་པར་གསུངས་སོ། །དེ་
ཡང་ཟླ་བའི་ཁ་དོག་དཀར་བས་མེ་ལོང་ཡེ་ཤེས། དེ་ལ་ཧྲིའི་མདངས་ཕོག་པའི་དམར་
ཆས་མཉམ་ཉིད་ཡེ་ཤེས། ས་བོན་གྱིས་སོར་རྟོག་ཡེ་ཤེས། དེ་ལས་འོད་འཕྲོས། དོན་
གཉིས་བྱས་ཚུར་འདུས་ཏེ་ཟླ་བ་དང་ས་བོན་གཅིག་ཏུ་འདྲེས་པས་བྱ་བ་ནན་ཏན་ནམ་
བྱ་གྲུབ་ཡེ་ཤེས། དེ་ལས་ལྷའི་སྐུ་རྫོགས་པས་ཆོས་དབྱིངས་ཡེ་ཤེས་ལས་བྱང་ཆུབ་པ་
ཡིན་ལ། མཁའ་སྤྱོད་མའི་རིམ་གཉིས་སྟག་ཕུ་རིན་པོ་ཆེའི་གསུང་ལས། འོད་ཟེར་
སྤྲོ་བསྡུ་ནི་བྱ་གྲུབ་ཡེ་ཤེས་ལས་བྱང་ཆུབ་པ། ཐམས་ཅད་གཅིག་ཏུ་འདྲེས་པ་ལས་ལྷའི་
སྐུར་རྫོགས་པར་བསྐྱེད་པ་ནི་ཆོས་དབྱིངས་ཡེ་ཤེས་ལས་བྱང་ཆུབ་པ་ཞེས་གསུངས་སོ།
སྤྱིར་ཟླ་ཉི་སོགས་ཀྱི་མངོན་བྱང་ལྔ་སྐྱེད་རྣལ་འབྱོར་རྒྱུད་ལ་ཡང་ཡོད་ཀྱང་། འདིར་
ཐབས་ཤེས་མཉམ་པར་སྦྱོར་བའི་བདེ་ཆེན་མཚོན་ནུས་པ་གལ་ཆེ་བས་དེ་བྱུང་ན་ཟླ་ཉི་
གཉིས་ཀ་ཡོད་མེད་ལ་ཁྱད་མེད་དེ། བསྐྱེད་རིམ་འདོད་འཇོ་ལས། ཟླ་ཉི་གཉིས་དང་།
ཟླ་བ་དཀར་དམར་གཉིས་དང་། ཟླ་བ་གཅིག་བྱེད་པའང་དཀར་ལ་དམར་བའི་མདངས་
ཆགས་པར་དཔའ་བོ་རྡོ་རྗེས་བཤད་པ་ལྟར་བྱེད་ལ། ཞེས་པ་ནས། དགོས་པ་གལ་
ཆེ་ཤོས་ནི་སྔར་བཤད་པ་ལྟར་རྫོགས་རིམ་གྱི་སྐབས་ཀྱི་བྱང་སེམས་དཀར་དམར་གྱི་
འདུ་འཕྲོད་ལས། ངེས་དོན་གྱི་ཧེ་རུ་ཀ་ལྷན་སྐྱེས་ཀྱི་བདེ་ཆེན་འདྲེན་པ་ཡིན་པས། ཞེས་



38
རིག་བྱེད་མའི་བསྟོད་འགྲེལ།
དང་། སྦས་དོན་ཀུན་གསལ་ལས། ཟླ་བ་གཅིག་ལས་མེད་ནའང་དཀར་ལ་དམར་
བའི་མདངས་ཆགས་པ་བསྟན་པའི་དགོས་པ་ནི་ཁམས་དཀར་དམར་གྱི་འདུ་འཕྲོད་ལས་
བདེ་ཆེན་སྐྱེད་པ་མཚོན་པའི་དོན་དུ་ཡིན་ནོ། །ཞེས་སོ། འདིའི་སྒྲུབ་ཐབས་རྣམས་སུ་
ཡང་ཟླ་ཉིའི་གདན་འགོད་ཚུལ་གཅིག་ཏུ་མ་ངེས་ཏེ། ཀླུ་སྒྲུབ། ཀུ་མ་ར་བོ་དྷི། ལྷན་
སྐྱེས་སྒེག་པ་གསུམ་གྱི་སྒྲུབ་ཐབས་སུ་པད་ཟླ་ལ་ཧཱིས་མཚན་པས་བསྐྱེད་པར་བཤད།
ཀུ་རུ་ཀུ་ལླེའི་རྟོགས་པ་རིམ་པ་ལྔ་པ། དྭགས་པོ་བཀྲ་ཤིས་རྣམ་རྒྱལ་གྱི་སྒྲུབ་ཐབས་སོགས་
དུ་མར་པད་ཉི་ལ་ཧཱི༔ལས་བསྐྱེད་པར་བཤད། ཌོ་སྦི་ཧེ་རུ་ཀས་སྟེང་འོག་བསྣོལ་ཏེ་ཉི་
མའི་སྟེང་དུ་པདྨ་ལ་ཧི༔་ལས་ཨུ་ཧཱིས་མཚན་པས་བསྐྱེད་པར་བཤད། རྗེ་བཙུན་གྲགས་
པ་རྒྱལ་མཚན་དང་ཚར་ཆེན་གྱི་སྒྲུབ་ཐབས་སུ་པད་ཉི་རོ་གདན་ལ་ཧཱིས་མཚན་པས་
བསྐྱེད་པར་བཤད། མ་ཏངྒེ་པས་གཞལ་ཡས་ཁང་དུ་པད་ཟླ་ཉི་མའི་གདན་ལ་བསྐྱེད་
པར་བཤད་པ་སོགས་ཤིན་ཏུ་མང་བ་ཐམས་ཅད་ཀྱང་བླ་མའི་མན་ངག་གིས་རྒྱུད་དོན་
ལེགས་པར་ཕྱེ་བས་ཁུངས་ཐུབ་ཡིན་ཀྱང་། འདིར་ལྷན་སྐྱེས་ཀྱི་གཞུང་ཉིད་གཙོ་བོར་
བྱེད་དགོས་ལ། དེ་ཉིད་ལས། ནམ་མཁར་ཉི་མའི་དཀྱིལ་འཁོར་བལྟས་ལ། དེའི་
དབུས་སུ་ཡི་གེ་ཧཱི༔ལས་ཨུཏྤལ་དམར་པོའི་ལྟེ་བར་ཉི་མ་ལ་ས་བོན་དེ་ཉིད་དོ། །དེ་ལ་
སྤྲོ་བ་དང་བསྡུ་བ་བྱས་ནས་དེ་ཉིད་དུ་རབ་ཏུ་བསྟིམས་ཏེ། དེ་ཡོངས་སུ་གྱུར་པ་ལས་
ཞེས་གསུངས་ཤིང་། འཕགས་པས་མཛད་པའི་སྒྲུབ་ཐབས་ཀྱི་དཔེ་དག་པ་རྣམས་ལས།
དབུས་སུ་པདྨ་དམར་པོ་འདབ་མ་བརྒྱད་པའི་ལྟེ་བ་ལ་གནས་པའི་རོའི་གདན་གྱི་སྙིང་གར་
རཾ་ལས་ཉི་མའི་དཀྱིལ་འཁོར་གྱི་དབུས་སུ་ཧཱི༔དམར་པོ་ལས་ཨུཏྤལ་དམར་པོའི་ལྟེ་བ་
ལ་ཨ་ལས་ཟླ་བ་དམར་པོ་ཧི༔ཡིག་གིས་མཚན་པ་དང་བཅས་པ་ལས་འོད་ཟེར་དུ་མ་
འཕྲོས། ཞེས་སོགས་གསུངས་པ་འདིས་ལྷན་སྐྱེས་ཀྱི་སྒྲུབ་ཐབས་དེའི་དགོངས་པ་གསལ་
1:



རིག་བྱེད་མའི་བསྟོད་འགྲེལ། 39
བར་བྱས་པ་ཡིན་ཏེ། དེར་ཉི་མ་གཉིས་གསུངས་ཀྱང་འདིར་ཕྱི་མའི་དོད་དུ་ཟླ་བ་དམར་
པོ་གསུངས་པ་ཡིན་ནོ། །དེ་ལྟར་ཟླ་བ་དམར་མདངས་ཅན་དུ་བྱེད་པ་ལ་དཔགས་ན་
མངོན་བྱང་ལྔ་དང་སྦྱོར་བའི་ཚེ་ཧྲིལས་ཨུཏྤལ་བསྐྱེད་པ་མན་ཆད་མངོན་བྱང་དང་སྦྱོར་
བ་མ་གཏོགས། འོག་གི་པདྨ་རོ་དང་ཉི་གདན་གསུམ་གང་དུ་བསྐྱེད་པའི་གཞི་ཡིན་པས་
དེའི་སྟེང་དུ་འོད་ཟེར་སྤྲོ་བསྡུ་སོགས་ཀྱི་མཐར་ཟླ་བ་ས་བོན་ཕྱག་མཚན་གསུམ་གཅིག་
ཏུ་འདྲེས་པ་ལས་ལྷའི་སྐུར་བཞེངས་ཏེ། འགོད་དགོས་པ་ཡིན་ནོ། །དེ་ལྟར་བྱས་ན་
མཁས་གྲུབ་རྗེའི་བརྟག་གཉིས་རྣམ་བཤད་ལས། སྲུང་འཁོར་གྱི་དབུས་སུ་གཞལ་ཡས་
ཁང་བསྐྱེད་པ་བདག་མེད་མ་ཇི་ལྟ་བར་བྱས་ནས་དེའི་དབུས་སུ་ཧཱི༔ལས་པདྨ་དམར་པོ་
དང་ཉི་མའི་སྟེང་དུ་མངོན་བྱང་ལྔ་ལས་བསྐྱེད་པར་བྱ་སྟེ། ཞེས་གསུངས་པ་ཡང་གཞལ་
ཡས་ཁང་པད་ཉིའི་གདན་དང་བཅས་པ་ལྷ་སྐྱེད་པའི་གནས་སུ་བྱས་ནས་གདན་དེའི་སྟེང་
དུ་སྐྱེད་པའི་དོན་ཡིན་པས། འདིའི་ཉི་མ་འོག་གི་ལྷའི་གདན་དུ་གོ་བར་བྱ་ཡི། རྒྱུ་གང་
ལས་ལྷ་བསྐྱེད་པར་བྱ་བའི་གཞིའི་མངོན་བྱང་གི་གྲངས་སུ་ནམ་ཡང་འཁྲུལ་བར་མི་བྱའོ།
དེ་དག་གིས་དོགས་པ་དང་པོའི་ལན་འཕྲོས་དང་བཅས་པ་བཤད་ཟིན་ཏོ། །རྩ་བའི་དོགས་
པ་གཉིས་པ་ཡི་གེ་འགོད་པ་ཡང་མཁའ་གསང་བྱིན་རླབས་ཀྱི་ཡི་གེ་ཁོ་ན་ལ་སྦྱོར་མི་དགོས་
ཏེ། བསྡུས་རྒྱུད་ལས་ཀྱང་དང་པོ་སྟོང་ཉིད་བྱང་ཆུབ་སོགས་བརྟག་གཉིས་ཇི་ལྟ་བ་བཞིན་
གསུངས་ལ། དེའི་ཡི་གེ་འགོད་ཅེས་པའི་ཐད་ཀྱི་དྲི་མེད་འོད་ལས། དེ་ནས་རབ་མཆོག་
རོ་ཡི་རིགས་རྣམས་དག་གི །ཞེས་པ་ཕུང་པོ་དྲུག་པོ་རྣམས་ཀྱི་མིག་ལ་སོགས་པ་རྣམས་
ཀྱི་ཡི་གེ་འགོད་པ་སྟེ་ག་ལ་སོགས་པའི་ཡུལ་ལ་རབ་ཏུ་འཇུག་པའོ། །ཞེས་སྐྱེ་མཆེད་
བྱིན་རླབས་ཀྱི་ཡི་གེ་ལ་གསུངས་པ་ལྟར། སྒྲུབ་ཐབས་མཚོ་སྐྱེས་ཀྱི་འགྲེལ་པ་ཛ་ལན་
དྷ་རེས་མཛད་པར་ཡང་སྐྱེ་མཆེད་དང་སྐུ་གསུང་ཐུགས་བྱིན་རླབས་ཀྱི་ཡི་གེར་བཤད་



རིག་བྱེད་མའི་བསྟོད་འགྲེལ།
ལ། པདྨའི་མྱུ་གུ་རྡོ་རྗེའི་བརྟག་གཉིས་འགྲེལ་པར། བསྙེན་པའི་ཉེ་བའི་སྒྲུབ་པའི་ཡན་
ལག་དང་། ཞེས་གསུངས་པ་བཞིན་བྷ་ཝ་བྷ་དྲ་སོགས་དུ་མས་བཤད་དོ། །དེས་ན་
ལས་ཚོགས་ཀྱི་གཞིར་མངོན་རྟོག་སབསྒོམ་པ་ལ་ཡི་གེ་དེ་ཙམ་བྱས་པས་ཆོ་ག་ཆད་པར་
མི་འགྲོ་བ་ཡིན་གྱི། འདིའི་རིམ་གཉིས་ལ་འབད་པ་ཆིག་དྲིལ་བྱས་ཏེ་མཆོག་སྒྲུབ་པའི་
སྐབས་ཀྱི་སྨིན་བྱེད་བསྐྱེད་རིམ་ཡིན་ན་མཁའ་གསང་གི་ཡི་གེ་འགོད་པ་ཡང་ངེས་པར་
ཡན་ལག་ཏུ་འོང་ངོ༌། །དེའི་ཚུལ་ནི་བརྟག་གཉིས་ལས་གསལ་བར་གསུངས་ཏེ། བརྟག་
པ་ཕྱི་མའི་ལེའུ་གཉིས་པ་ལས། བདག་མེད་རྣལ་འབྱོར་ལྡན་པ་ཡིས། །ཕྱག་རྒྱ་ཉིད་
ཅེས་ཇི་ལྟར་བརྗོད། །ཕྱག་རྒྱ་ཕྱག་རྒྱ་གཉིས་དག་གིས། །ཕྱག་རྒྱའི་དངོས་གྲུབ་ཇི་
ལྟར་འགྱུར། །ཞེས་ལུགས་འདིར་ཕྱག་རྒྱ་ལ་བརྟེན་ནས་བདེ་ཆེན་སྐྱོང་བ་དངོས་གྲུབ་
ཀྱི་རྩ་བར་བཤད་ན། བདག་མེད་མ་དང་རྡོ་རྗེ་ཕག་མོ་ཀུ་རུ་ཀུ་ལླེ་སོགས་གཙོ་བོར་བྱས་
པའི་ཚེ་རིག་མ་དང་སྦྱོར་བ་མེད་པས་དངོས་གྲུབ་མི་འགྲུབ་བོ་ཞེས་དོགས་པ་ཁོངས་ནས་
བསླངས་ཏེ། ལན་དུ། བུད་མེད་གཟུགས་ནི་སྤངས་ནས་གཞན། །བཅོམ་ལྡན་འདས་
ཀྱི་གཟུགས་སུ་བྱ། །ནུ་མ་སྤངས་པ་པོ་ལར་འགྱུར། །ཀཀྐོ་ལ་དབུས་ཡང་དག་གནས།
འགྲམ་གཉིས་དྲིལ་བུ་ཉིད་དུ་འགྱུར། །ཟེའུ་འབྲུ་བོ་ལ་ཅན་དུ་འགྱུར། །ལྷག་མ་བདག་
ཉིད་ཆེན་པོ་ཉིད། །དགའ་ཆེན་ཧེ་རུ་ཀ་ཡི་གཟུགས། །ཞེས་དཔའ་བོའི་སྐུར་བསྒོམ་
དགོས་པ་དང་། ཇི་ལྟར་བསྒོམ་པའི་ཚུལ་གསལ་བར་གསུངས་སོ། །ཁ་ཅིག་འདི་རྟེན་
བུད་མེད་ཀྱིས་ལྷ་ཕོ་བསྒོམ་པའི་སྐབས་ཡིན་ཟེར་བ་མི་འཐད་དེ། དེ་ལྟར་ན་སྐྱེས་པས་
ལྷ་མོ་བསྒོམ་པ་ལ་ཡང་དོགས་པ་གཅོད་དགོས་ལ། འདིའི་བུད་མེད་ཅེས་པ་བསྒོམ་རྒྱུའི་
ལྷ་མོ་ལ་བྱེད་ཀྱི། སྒོམ་པ་པོ་ལ་མི་བྱེད་པའི་ཕྱིར་ཏེ། ཤནྟི་པའི་འགྲེལ་བ་ལས། བུད་
མེད་ནི་བདག་མེད་མའོ། །ཞེས་གསུངས་སོ། །དེར་མ་ཟད་འདིའི་ཆོ་ག་འཕགས་པས་



>
་
རང
རིག་བྱེད་མའི་བསྟོད་འགྲེལ།
མཛད་པ་སོགས་ཁུངས་ཐུབ་དུ་མར། དཀར་མོ་རི་དྭགས་མཚན་མ་འཛིན། །ཞེས་
པ་ནས་གཡུ་མོའི་སྐུ་ལ་འཁྱུད་པ་ཉིད། །ཅེས་པའི་བར་ལྷ་མོ་བརྒྱད་ཀྱིས་ཕྱི་ནང་གསང་
བའི་མཆོད་པ་འབུལ་ཚུལ་ཀྱེ་རྡོར་ལྟར་གསུངས་པས། དེ་འདྲའི་སྐབས་སུ་སྐད་ཅིག་
དེ་ལ་ཡབ་ཀྱི་རྣམ་པར་བསམ་དགོས་པ་ལྟ་བུ་གསང་དབང་ཤེར་དབང་སོགས་ཀྱི་ཚེ་ཡང
དམིགས་བསལ་ཅན་མང་པོ། །འོ་ན་མཁས་གྲུབ་རྗེའི་བརྟག་གཉིས་རྣམ་བཤད་དུ། འཁོར་
གྱི་ལྷ་རྣམས་མཚན་བསྒྱུར་བ་དང་། མཚན་གཉིས་པར་བྱེད་པར་འདོད་པ་སོགས་ཅ་
ཙོ་དུ་མ་བསྒྲགས་སོ། །ཞེས་མཚན་མི་བསྒྱུར་བར་བཤད་པ་ཅི་ཞེ་ན། དེ་ནི་བོད་སྔ་
མ་མང་པོས་ཀྱི་རྡོར་ལྷ་དགུ་ལྟ་བུ་ལ་གསང་མཆོད་འབུལ་བའི་ཚེ་འཁོར་གྱི་ལྷ་མོ་བརྒྱད་
མཚན་བསྒྱུར་བར་བཤད་པ་བཀག་སྟེ། གཙོ་འཁོར་ཐུགས་རྒྱུད་གཅིག་པས་གཙོ་བོ་
དང་སྙོམས་འཇུག་བྱས་པ་ན་འཁོར་རྣམས་ཀྱང་དེས་ཚིམ་པར་འགྱུར་ཞེས་པ་ཡིན་ཞིང་།
འདིར་ལྷ་གཅིག་པུ་ལ་དེ་འདྲའི་རྣམ་གཞག་བྱར་མེད་པས་བསྐྱར་དགོས་པ་ལུང་དེ་ཉིད་
ཀྱིས་གྲུབ་པ་ཡིན་ནོ། །དེ་ལྟར་ལྷ་མོ་བརྒྱད་ཀྱིས་མཆོད་པ་འདི་ནི་མ་རྒྱུད་ཀྱི་སྐབས་
འདིར་ཤིན་ཏུ་གཙོ་ཆེ་སྟེ། གུར་ལས་རིག་མ་བརྒྱད་རྣམས་ཀྱིས་དབང་བསྐུར། །བདུད་
རྩི་ཡང་ནི་མྱུང་བྱ་ཞིང༌། །ལྷ་མོ་བརྒྱད་རྣམས་ཀྱིས་མཆོད་ཉིད། །འཁོར་ལོས་འདྲེན་
པ་ལ་བསྟོད་བྱ། །ཞེས་སོ། །ཡན་ལག་ཕྱི་མ་འདི་བཞི་དང་། དང་པོ་གནས་བསྐྱེད་
པ། གཉིས་པ་དེར་མངོན་བྱང་ལྔ་ལས་དམ་ཚིག་པ་བསྐྱེད་ནས་ཡེ་ཤེས་པ་གཞུག་པ་
བཅས་ཡན་ལག་དྲུག་གི་གནད་རྣམས་ཀྱང་འདི་ལ་ལེགས་པར་ཚང་བ་ནི་མངོན་རྟགས་
ཀློག་པ་ཙམ་གྱིས་ཤེས་པར་ནུས་སོ། །ཀརྨ་པ་ཀུན་དགའ་དོན་གྲུབ་ཀྱི་ཀྱི་རྡོར་བསྐྱེད་
རིམ་དུ། སྒྲུབ་ཐབས་ཀྱི་ཆོ་གའི་དོན་ཚན་ཡན་ལག་དྲུག་བསྐྱེད་རིམ་གྱི་རྣམ་གཞག་
དང་དོན་ཚན་དུ་ནོར་བར་མི་བྱའོ། །ཞེས་ཡན་ལག་དྲུག་གི་ཆིངས་མ་རྒྱུད་ལ་སྦྱར་བ་



མa
རིག་བྱེད་མའི་བསྟོད་འགྲེལ།
བཀག་ཅིང་། ཡན་ལག་དྲུག་རིགས་དྲུག་ལ་སྦྱོར་ཚུལ་སྔགས་རིམ་གྱི་གསུང་ཟིན་ལ་
ཡང་ཟུར་ཟ་བྱས་འདུག་ཀྱང་། བླ་མེད་ཀྱི་སྒྲུབ་ཐབས་ཆེན་པོ་རྣམས་བསྐྱེད་རིམ་ལས་
དོན་གཞན་ཞིག་ཏུ་གོ་བ་ནི་ནོར་བ་ཆེ་ཤོས་སོ། །གལ་ཏེ་སྔ་མ་རྣམས་ལ་དོགས་པ་མེད་
ཀྱང་མཆོད་བསྟོད་སོགས་བསྐྱེད་རིམ་གྱི་ཡན་ལག་ཏུ་མི་འོང་སྙམ་པ་ཡིན་ན། དགྲ་
ནག་ལས། མཆོད་དང་བསྟོད་པ་ཆེན་པོ་ནི། །རྣལ་འབྱོར་ཆེན་པོ་ཞེས་བྱའོ། །ཞེས་
གསུངས་པས་རྣལ་འབྱོར་བཞིའི་ཆིངས་ཀྱང་བསྐྱེད་རིམ་གྱི་མ་ཡིན་པར་འགྱུར་རོ། །ཏིང་
ངེ་འཛིན་གསུམ་ལ་ཡང་། ཤནྟི་པ། བྷ་ཝ་བྷ་དྲ། ཉིན་མོ་འབྱུང་གནས་སོགས་ཀྱིས་
དང་པོར་རང་ཉིད་སངས་རྒྱས་པ་དང་། དེ་ནས་གཟུགས་སྐུར་བཞེངས་པ་དང་། ཕྱོགས་
བཅུར་འགྲོ་དོན་མཛད་པའི་ཆོས་ལོངས་སྤྲུལ་གསུམ་དུ་བཞག་པ་རྣམས་ཚང་སླ་ཡང༌། .
རང་ལུགས་ཀྱིས་དཀྱིལ་འཁོར་རྒྱལ་མཆོག་དོད་ཐུབ་བརྩི་དགོས་ལ། དང་པོར་སྦྱོར་
བ་དང་། ལས་རྒྱལ་མཆོག་ནི་ལེགས་པར་ཚང་། དེའི་ནང་ནས་ཀྱང་དང་པོ་སྦྱོར་བའི་
སྐབས་ཀྱི་དམིགས་སྐོར་གཙོ་བོ་རྣམས་ནི་མར་སྦྱང་གཞི་དང་རྣམ་པ་མཐུན་པོ། ཡར་
འབྲས་བུ་དང་རྣམ་པ་མཐུན་པ། བར་གྱི་རྫོགས་རིམ་དང་རྣམ་པ་མཐུན་པ་གསུམ་གའི་
གཞི་མཐུན་དུ་གྱུར་པས་སྨིན་བྱེད་གཙོ་བོ་ཡིན་ཏེ། སྔགས་རིམ་ལས། དང་པོ་སྦྱོར་
བ་ཡན་ཆད་ལ་སྐུ་གསུམ་བསྐྱེད་ཆོག་རྒྱས་པར་ཡོད་པས་རང་གི་དོན་ཕུན་ཚོགས་སུ་
གསུངས་ཏེ། བསྙེན་སྒྲུབ་ཡན་ལག་བཞིའི་དང་པོ་གསུམ་ཡང་དེར་བསྡུས་སོ། །ཞེས་
གསུངས་པ་ལྟར་སྐུ་གསུམ་ལམ་འཁྱེར་ནི་བསྐྱེད་རིམ་པའི་ལམ་གྱི་སྲོག་ཡིན་ལ། རྒྱུ་
དེ་ལ་བརྟེན་ནས་འབྲས་བུ་སྐུ་གསུམ་དངོས་གནས་འགྲུབ་པའི་ཚུལ་ནི་འདིར་བཤད་བྱའི་
དོན་གྱི་ལུས་ཡིན་ནོ།། ༈ གཉིས་པ་ཡན་ལག་གི་དོན་ལ་གསུམ། དང་པོ་སྦྱོར་བའི་
ཏིང་ངེ་འཛིན་ལ་བརྟེན་ནས་རང་དོན་ཕུན་ཚོགས་སྐུ་གསུམ་མངོན་དུ་བྱས་ཚུལ། དཀྱིལ་



རིག་བྱེད་མའི་བསྟོད་འགྲེལ། 43
འཁོར་རྒྱལ་མཆོག་གི་ཏིང་ངེ་འཛིན་ལ་བརྟེན་ནས་དཀྱིལ་འཁོར་གྱི་འཁོར་ལོ་སྤྲོ་ཞིང་
སྡུད་པའི་བདག་པོར་གྱུར་ཚུལ། ལས་རྒྱལ་མཆོག་གི་ཏིང་ངེ་འཛིན་ལ་བརྟེན་ནས་ཞི་
སོགས་རབ་འབྱམས་ལས་ཀྱི་དངོས་གྲུབ་ལ་དབང་འབྱོར་ཚུལ་ལོ། །དང་པོ་ལ་ཡང་
ཆོས་སྐུ་མངོན་དུ་བྱས་ཚུལ། ལོང་སྐུ་མངོན་དུ་བྱས་ཚུལ། སྤྲུལ་སྐུ་མངོན་དུ་བྱས་
ཚུལ་གསུམ། དང་པོ་ནི། རྩ་བ་ལས།
།མཐའ་བྲལ་མཁའ་དབྱིངས་འདྲ་བའི་འོད་གསལ་ལས།
།འོངས་པའི་གསལ་རྫོགས་དབྱིངས་སུ་དག་པ་ཡི།
།སྐྱེ་འགག་གནས་གསུམ་བྲལ་བའི་ཆོས་ཉིད་ལས།
ཞེས་བྱུང་། དེ་ཡང་དབྱིངས་ཀྱི་སྐད་དོད་དྷ་ཏུ་ཞེས་པ་རྒྱུའམ་འབྱུང་ཁུངས་ལ་འཇུག་
ཅིང་། སེམས་ཀྱི་རང་བཞིན་འོད་གསལ་གྱི་དབྱིངས་དེ་ལས་བཅིངས་གྲོལ་ཐམས་ཅད་
འབྱུང་བས། འདུས་པ་ཕྱི་མར་དེ་ཉིད་ལ་རང་བཞིན་གྱི་རྒྱུད་དམ་རྒྱུའི་རྒྱུད་དུ་གསུངས་
སོ། །ཀུན་མཁྱེན་འཇམ་དབྱངས་བཞད་པའི་འཁོར་ཆེ་ན་གྱི་སྨོན་ལམ་དུ་ཡང་། ལྷན་
སྐྱེས་བདེ་སྟོང་ཆོས་སྐུ་མཁའ་འདྲ་ལ། །ཞེས་ནམ་མཁས་ཐམས་ཅད་ལ་གོ་འབྱེད་པ་
དང་དཔེ་དོན་འདྲ་བར་བཤད་པ་འདི་ཤིན་ཏུ་གནད་ཆེ་ལ། དེའི་ཕྱིར་འདི་ཉིད་དུ། མཁའ་
དབྱིངས་འདྲ་བའི་འོད་གསལ་ལས་འོངས། ཞེས་པས་སྦྱང་གཞི་སྦྱོང་བྱེད་འབྲས་བུ་
ཐམས་ཅད་གོ་ནུས་ཏེ། གཞི་ལ་འཆི་ཁའི་ཚེ་སྣང་མཆེད་ཐོབ་གསུམ་རིམ་གྱིས་ཤར་
བའི་མཐར་ཉེར་ཐོབ་ཀྱི་དྲན་མེད་དེ་སངས་ནས་གཉིས་སྣང་རགས་པ་མཐའ་དག་དང་
བྲལ་བ་སྟོན་གྱི་ནམ་མཁའ་ལ་སྤྱོད་བྱེད་ཀྱི་རྐྱེན་གང་ཡང་མེད་པ་དང་འདྲ་བའི་སྟོང་
གསལ་ཤིན་ཏུ་དྭངས་པ་ཞིག་འབྱུང་བ་ལ་འཆི་བ་འོད་གསལ་ཞེས་ཟེར་ཞིང་། དེ་ལས་
སྣང་མཆེད་ཐོབ་གསུམ་ལུགས་ལྡོག་ཏུ་ཤར་ཏེ་སྲིད་པ་སྣ་ཚོགས་འཛིན་པས་འགྲོ་བ་རྣམས་



རིག་བྱེད་མའི་བསྟོད་འགྲེལ།
ཀྱི་སྐྱེ་བ་ཡང་འཆི་བའི་འོད་གསལ་འཆར་བའི་རིམ་པ་ཇི་ལྟ་བ་བཞིན་ལམ་བསྒོམ་ནས་
རླུང་ཐམས་ཅད་ཞུགས་གནས་ཐིམ་གསུམ་བྱས་པ་ལས་འཆི་བ་འོད་གསལ་དང་རྣམ་
པ་མཚུངས་པར་དངོས་གནས་སུ་སོང་བའི་ལམ་གྱི་འདོ་གསལ་འགྲུབ་ལ། དེ་ནི་ཟུང་
འཇུག་པའི་ལྷ་ཐམས་ཅད་གང་ལས་འོངས་པའི་གནས་ཡིན་ཏེ། མདོར་བྱས་ལས། འདི་
ནི་དོན་དམ་དཀྱིལ་འཁོར་ཏེ། །སྣང་བ་མེད་ཅིང་མཚན་ཉིད་མེད། །དོན་དམ་བདེན་
པ་ཞེས་བྱ་བ། །དེ་བཞིན་གཤེགས་པ་ཀུན་གྱི་གནས། །ཞེས་སོ། །བསྐྱེད་རིམ་གྱི་ཚེ་
གཞི་དུས་ཀྱི་འཆི་བ་འོད་གསལ་དང་རྣམ་པ་མཚུངས་པར་དངོས་སུ་མ་སོང་ཡང་ཡིད་
ངོར་མཚུངས་པ་དང་། ཆོས་སྐུར་དངོས་སུ་བསྒྱུར་མི་ཐུབ་ཀྱང་། ཐ་མལ་གྱི་འཆི་
བའི་སྣང་ཞེན་མངོན་གྱུར་མགོ་མནན་ཏེ་ཆོས་སྐུར་མོས་པ་ལམ་བྱེད་ཀྱི་སྒོ་ནས་རྫོགས་
རིམ་གྱི་སྨིན་བྱེད་དུ་འགྲོ་ལ། དེའི་མུ་ནས་སྔོན་གྱི་སྨོན་ལམ་དྲན་པར་བྱས་ཏེ་མོས་ངོར་
གཟུགས་ཀྱི་སྐུན་ལྡང་དགོས་པས། བསྐྱེད་རིམ་པའི་ལོངས་སྤྲུལ་གཉིས་ཀྱང་འཆི་བ་
ཆོས་སྐུའི་ལམ་འཁྱེར་འདི་ལས་འབྱུང་སྟེ། ཌོམྦྷི་ཧེ་རུ་ཀས། རང་བཞིན་སྟོང་པ་ཉིད་
དུ་རྣམ་བསྒོམ་སྔོན་གྱི་ནི། །རྣལ་འབྱོར་པས་ནི་སྨོན་ལམ་རྗེས་སུ་དྲན་པར་བྱ། །ཞེས་
དང༌། གྲུབ་ཆེན་མཚོ་སྐྱེས་ཀྱིས། ངོ་བོ་ཉིད་དང་བྲལ་བར་བསྒོམ་པར་བྱའོ། །དེ་
ནས་སྔོན་གྱི་སྨོན་ལམ་རྗེས་སུ་དྲན་པ་ལས་ནམ་མཁར་རམ། དེ་ལས་བྱུང་བའི་ཉི་མའི་
དཀྱིལ་འཁོར། ཞེས་སོ། །འབྲས་བུའི་གནས་སྐབས་སུ་ཆོས་སྐུ་ལས་གཟུགས་སྐུར་
ལྡང་བ་ཙམ་ཞིག་ནི། རྒྱུད་བླ་མར། ཆོས་ཀྱི་སྐུ་ལས་མ་གཡོས་པར། །སྤྲུལ་པའི་
རང་བཞིན་སྣ་ཚོགས་ཀྱིས། །ཞེས་སོགས་མདོ་ཕྱོགས་ལ་ཡང་མང་མོད་ཀྱང་། མདོ་
ལུགས་ཀྱི་ཆོས་སྐུ་དེའི་རིགས་འདྲ་སྒྲུབ་ཚུལ་ནི། སྟོང་ཉིད་རིགས་པའི་རྣམ་གྲངས་དུ་
མས་གཏན་ལ་ཕབ། བྱམས་སྙིང་རྗེ་སོགས་ཀྱི་རྩིས་ཟིན་པར་བྱས་ཏེ་རྒྱུ་མང་པོ་ཞིག་



45
རིག་བྱེད་མའི་བསྟོད་འགྲེལ།
སྒྲུབ་རྒྱུ་ཡོད་ཀྱང་། ཆོས་སྐུ་སྤྲོས་པའི་མཚན་མ་གང་གིས་ཀྱང་མི་གཡོ་བར་འཁོར་བའི་
ཕྱི་མཐའི་བར་བདེ་བ་ཆེན་པོའི་བདག་ཉིད་དུ་བཞུགས་ཀྱང་། སྔོན་གྱི་སྨོན་ལམ་གྱི་དབང་
གིས་གཟུགས་སྐུ་སྣ་ཚོགས་ཀྱི་རྣམ་པར་འཆར་བ་དེ་དང་རྣམ་པ་མཐུན་པར་ཀུན་རྟོག་
གི་རྒྱུ་བ་བཀག་སྟེ་འོད་གསལ་དུ་བཅུག་ནས་གཉུག་སེམས་བདེ་བ་ཆེན་པོའི་རང་བཞིན་
དུ་བསྐྱེད་པ་དེ་ཉིད་ཀྱིས་ཆོས་དབྱིངས་ལ་མཉམ་པར་འཇོག་ཅིང་། དེའི་གཟུང་རྣམ་
ལྷའི་སྐུར་བསྒོམ་པ་མེད་པས། ཆོས་སྐུ་ལས་གཟུགས་སྐུར་ལྡང་བའི་ཐབས་རྣལ་མ་མ་
ཚང་ངོ༌། །དེས་ན་ཕར་ཕྱིན་ཐེག་པ་ལ་རྒྱུ་ལམ་བྱེད་ཅེས་བཤད་ཅིང་། སྔགས་བླ་མེད་
ཀྱི་སྐབས་འདིར་སྐུ་གསུམ་གའི་ཉེ་རྒྱུ་མཐར་ཐུག་པའི་རྩ་བདེ་ཉིད་ནས་བཟུང་སྟེ་སློབ་
པས་འབྲས་བུ་ལམ་བྱེད་ཅེས་གསུངས་ཏེ། ཀུན་མཁྱེན་འཇམ་དབྱངས་བཞད་པའི་གསུང་
ལས་ཀྱང་། སྔགས་བླ་མེད་ཀྱི་ལམ་འདིས་སྐུ་གསུམ་ལ་དམར་འཇུས་སུ་བྱེད་པ་ཡིན།
ཞེས་གསུངས་སོ། །དེས་ན་འབྲས་དུས་ཀྱི་དག་པའི་རྟེན་བརྟེན་པ་ཐམས་ཅད་འོད་གསལ་
གྱི་དབྱིངས་ལས་འོངས་པ་ནི། འདུས་པའི་ལེའུ་གསུམ་པ་ལས། ནམ་མཁའི་དབྱིངས་
ཀྱི་དབུས་གནས་པར། །ཞེས་དང་། གླེང་གཞིའི་སྐབས་སུ། རྡོ་རྗེ་བཙུན་མོའི་བྷ་ག་
ལ་བཞུགས་སོ། །ཞེས་གསུངས་པ་ཐམས་ཅད་ཀྱིས་ངེས་དོན་ཆོས་སྐུ་བདེ་སྟོང་གི་ཡེ་
ཤེས་ལས་ལྷའི་འཁོར་ལོ་སྤྲོ་བའི་དོན་དུ། མདོར་བྱས་དང་། རྡོ་རྗེ་སེམས་དཔའི་སྒྲུབ་
ཐབས། སྒྲོན་གསལ་སོགས་ཀྱིས་གསུངས་ཤིང་། ལྷའི་དབང་པོས་ཞུས་པ་ལས། ཨེ་
ཝཾ་ཡིག་གཉིས་སྒྱུ་མ་ལ། །ཐམས་ཅད་མཁྱེན་པ་འདིར་བཞུགས་པས། །ཞེས་དང་།
གསང་བ་གྲུབ་པ་ལས། སྤྲོས་པ་མེད་ཅིང་དག་པ་ལས། །འདི་དག་ཐམས་ཅད་རྣམ་
པར་སྤྲུལ། །ཞེས་གསུངས་པ་རྣམས་དོན་གཅིག་གོ །དེ་འདྲ་བའི་ཆོས་སྐུ་དེ་ཡང་རང
གི་རིགས་འདྲའི་རྫོགས་རིམ་ལས་འབྱུང་ལ། དེ་ཡང་བསྐྱེད་རིམ་གྱི་ཐོག་མ་ནས་སྟོང་



46
རིག་བྱེད་མའི་བསྟོད་འགྲེལ།
ཉིད་བསྒོམ་པ་འདི་ལ་ལྟོས་པས། འདི་ནི་རྟོགས་པ་གོང་མ་ཐམས་ཅད་ཀྱི་རྨང་གཞི་ལྟ་
བུ་ཡིན་ནོ། །དེ་ལྟར་ཡང་རིམ་ལྔ་ལས། འདིར་ནི་མང་དུ་བཤད་ཅི་དགོས། །རྡོ་རྗེ་
ཐེག་པར་རྣལ་འབྱོར་པས། །དེ་ཉིད་གང་གང་དམིགས་བྱ་བ། །དེ་དེ་སྒྱུ་མ་ཁོ་ནར་
གསུངས། །ཞེས་དང་། བརྟག་གཉིས་གོང་དུ་དྲངས་པ་ལྟར་དང་པོར་སྟོང་ཉིད་བྱང་
ཆུབ་གསུངས་ལ། སམྦུ་ཊ་ལས་ཀྱང་། དེ་ནས་བསམ་གཏན་གནས་འདུག་ནས། །ཆོས་
རྣམས་ཐམས་ཅད་བདག་མེད་པར། །ཡང་དག་རྗེས་སུ་བལྟ་བར་བྱ། །ཞེས་སོགས་
ཤིན་ཏུ་མང་ངོ༌། །འོན་ཀྱང་ཚིག་གི་ན་ཡམ་ཙམ་མ་ཡིན་པར་ལྷའི་རྣལ་འབྱོར་ལ་ཡང་
དག་པའི་ལྟ་བའི་འཛིན་ཚུལ་ཚང་བ་མེད་མི་རུང་ཡིན་ཚུལ་དཔྱིས་ཕྱིན་པར་མ་གོ་ན་བསྐྱེད་
རིམ་གྱི་འགངས་མི་གཤོག་པས་ཅུང་ཟད་བཤད་ན། སྔོན་ཡང་མང་པོ་ཞིག་གིས་བསྐྱེད་
རིམ་ནི་ལྷ་སྐུ་བཞིན་ལག་གི་རྣམ་པ་ལ་གསལ་སྣང་འདོན་བྱེད་ཙམ་མ་གཏོགས་སྟོང་ཉིད་
ཀྱི་འཛིན་ཚུལ་མེད་ལ། འཁོར་བའི་རྩ་བ་བདག་འཛིན་ནི་རང་དང་འཛིན་སྟངས་འགལ་
བའི་ལམ་གྱིས་སུན་འབྱིན་དགོས་པར་རིགས་པའི་དབང་ཕྱུག་གིས་གསུངས་པ་ལྟར་ཡིན་
པས། བསྐྱེད་རིམ་ནི་འཁོར་བ་ལས་གྲོལ་བའི་རྒྱུར་མི་འཐད་སྙམ་དུ་ལོག་པར་རྟོག་ཅིང་
དེ་སྐད་སྨྲ་བ་མང་དུ་བྱུང་ངོ༌། །སྤྱིར་རང་ལ་སྟོང་ཉིད་ཀྱི་འཛིན་སྟངས་མེད་ཀྱང་གྲོགས་
སྟོབས་ཀྱིས་ཐར་པའི་རྒྱུར་འགྲོ་བ་སེམས་བསྐྱེད་ལྟ་བུ་མང་བས་ཁྱབ་པ་མ་ངེས་པའི་ལན་
ཡང་བྱས་ཆོག་མོད། འོན་ཀྱང་དེ་ལ་ལམ་གྱི་གོ་བ་སྐྱེད་ཕུལ་ཆུང་བས་བདག་ཉིད་ཆེན་
པོ་རྣམས་ཀྱིས་བསྐྱེད་རིམ་ལ་སྟོང་ཉིད་ཀྱི་འཛིན་ཚུལ་མེད་པ་རྟགས་མ་གྲུབ་པའི་ལན
མཛད་དེ། སློབ་དཔོན་ཡེ་ཤེས་ཞབས་ཀྱི་སྒྲུབ་ཐབས་ཀུན་བཟང་ལས། ཐ་མལ་རྣམ་
རྟོག་རྒྱན་ལས་གཞན་པ་ཡི། །སྲིད་པའི་སྡུག་བསྔལ་གཞན་ནི་ཡོད་མ་ཡིན། །དེ་དང་
རྣམ་པ་འགལ་བར་གྱུར་པའི་སེམས། །འདི་ནི་མངོན་སུམ་ཉིད་དུ་རྟོགས་པར་འགྱུར།



རིག་བྱེད་མའི་བསྟོད་འགྲེལ། 47
ཟབ་ཅིང་རྒྱ་ཆེ་བ་ཡི་བདག་ཉིད་ཅན། །གང་ཡིན་དེར་ནི་ཀུན་རྟོག་སྣང་མི་འགྱུར། །ཞེས་
རྐང་པ་དང་པོ་གཉིས་ཀྱིས་བདག་འཛིན་འཁོར་བའི་རྩ་བ་ཡིན་པ་དང་། དེ་ནས་གཉིས་
ཀྱིས་གཟུང་རྣམ་ལྷའི་སྐུར་བསྒོམ་པའི་བསྐྱེད་རིམ་གྱི་རྣལ་འབྱོར་དེས་ངེས་པ་སྟོང་ཉིད་
ལ་དྲངས་ཡོད་པས་བདག་འཛིན་དང་འཛིན་སྟངས་འགལ་བར་གནས་ལ། འོན་ཀྱང་
ཚུལ་དེ་འདྲ་ཕར་ཕྱིན་ཐེག་པ་པ་རྣམས་ཀྱི་བློར་མི་ཤོང་ཡང་། སྔགས་ཀྱི་རྣལ་འབྱོར་
པ་རང་གིས་ཉམས་མྱོང་གིས་མངོན་སུམ་དུ་འགྲུབ་ཚུལ་དང་། རྐང་པ་ཕྱི་མ་གཉིས་
ཀྱིས་དེའི་དཔེ་དང་རྒྱུ་མཚན་བསྟན་ཏེ། ཕར་ཕྱིན་ཐེག་པར་ཡང་མ་དག་པའི་སྣོད་བཅུད་
བདེན་སྟོང་སྒྱུ་མ་ལྟ་བུའི་རྟེན་ཅིང་འབྲེལ་བར་འབྱུང་བ་བསྒོམ་ན་ཟབ་རྒྱས་གཉིས་ཀ་
ཚོགས་པས་མཐའ་གཉིས་ཅིག་ཅར་དུ་སེལ་བ་ཞེས་ཟེར་ན་འདིར་རྒྱ་ཆེ་བ་ལྷའི་རྣལ་འབྱོར་
གྱིས་དམིགས་ཡུལ་ཁྱད་པར་ཅན་དག་པའི་སྣོད་བཅུད་ལ་དམིགས་ཤིང་། ཟབ་པ་སྟོང་
ཉིད་ཀྱི་རྣམ་པར་བསྒོམ་སྟེ་བློ་གཅིག་ལ་ཚོགས་གཉིས་ཅིག་ཅར་དུ་ཚང་བའི་ཐབས་མཁས་
ཀྱི་ལམ་འདི་ལྟ་བུས་འཁོར་བ་ལས་གྲོལ་བ་ཅིའི་ཕྱིར་མི་འཐད་ཅེས་པའི་དོན་ནོ། །འདི་
ཐ་མལ་རྣམ་རྟོག་ཅེས་པའི་དོན་སྔ་མ་ཁ་ཅིག །ལས་མཐའ་རྣམ་འབྱེད་ལས། མགོ་
དང་རིན་ཆེན་སོགས་སྦྱིན་པས། །སྣང་བ་རྣམ་པར་མ་དག་ཕྱིར། །བྱང་ཆུབ་འབྲས་
བུ་འཐོབ་མི་ནུས། །ཞེས་པ་དང་འདྲ་བར་ཐ་མལ་གྱི་སྣང་ཞེན་ལ་བྱེད་ཀྱང་། རང་
ལུགས་བདག་འཛིན་ལ་བྱེད་དེ། འདིའི་འགྲེལ་པ་ཐ་ག་ནས་མཛད་པ་ལས། ཐ་མལ་
པའི་རྣམ་པར་རྟོག་པ་ནི། བདག་དང་བདག་གིར་རྣམ་པར་རྟོག་པའོ། །ཞེས་གསུངས་
ལ། ཤནྟི་པས་ཀྱང་འདི་བདག་འཛིན་ལ་བྱས་ནས་སྲིད་པའི་རྩ་བར་འགྲོ་ཚུལ་སོགས་
གསལ་བར་གསུངས་སོ། །གལ་ཏེ་ཐ་མལ་གྱི་སྣང་ཞེན་ལ་བྱས་ནས་དེ་ཉིད་འཁོར་བའི་
རྩ་བར་འདོད་ན། ཉན་རང་གི་ལམ་གྱིས་འཁོར་བའི་རྩ་བ་སྤོང་མི་ནུས་པར་སྨྲ་དགོས་



4
རིག་བྱེད་མའི་བསྟོད་འགྲེལ།
པས། སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་བ་མིན་ཞེས་འཛིན།
ཞེས་པའི་རྩ་ལྟུང་གིས་གོས་པར་འགྱུར་རོ། །འདི་ཐུན་མོང་བའི་འཁོར་རྩའི་དབང་དུ་
བྱས་པའོ། །དེ་ཡང་ལམ་འཁྱེར་དང་པོའི་སྐབས་འདིར་སྟོང་ཉིད་བསྒོམ་པ་ཙམ་མ་ཡིན་
པར་དེ་དང་ཡེ་ཤེས་དབྱེར་མི་ཕྱེད་པའི་ཆོས་སྐུ་ལ་ང་རྒྱལ་འཇོག་པོ་གལ་ཆེ་སྟེ། གཟུགས་
སྐུའི་རྒྱུར་དེ་དང་རྣམ་པ་མཐུན་པ་དང་ང་རྒྱལ་འཇོག་པ་གཉིས་ཀ་དགོས་ན་ཆོས་སྐུ་ལ་
ཡང་མཚུངས་པས་སོ། །འོན་ཏེ་གཟུགས་སྐུ་ནི་རང་གི་ཕུང་པོ་བསྟན་དུ་ཡོད་པ་འདིས་
མཚོན་ཏེ་ང་རྒྱལ་འཛིན་པའི་དམིགས་པ་འཆར་བདེ་ལ། ཆོས་སྐུ་ལ་དེ་ལྟར་མི་ནུས་
སྙམ་ན། དེ་ནི་ཐོག་མེད་ནས་གོམས་པའི་མ་དག་པའི་སྣང་ཞེན་གྱིས་བསླད་པའི་གཏམ་
ཡིན་པས། དེ་འདྲ་བ་དེས་གཟུགས་སྐུར་ང་རྒྱལ་བཞག་པར་རློམ་པའི་ཚེ་ཡང་ང་ཡི་
ངར་འཛིན་པའི་འཇིག་ལྟ་ནན་གྱིས་གསལ་བཏབ་སྟེ་བསྒོམ་པར་སྣང་ལ། ལས་ཉོན་
གྱི་དབང་གིས་འཕྲལ་དུ་བླངས་པའི་ཟག་བཅས་ཀྱི་ཕུང་པོ་མི་རིང་བར་འདོར་དགོས་པ་
འདི་ལ་ཡང་ངའོ་སྙམ་པ་སྐྱེ་ནི། གསང་བ་གྲུབ་པ་ལས། ཇི་ལྟར་བུར་ཤིང་ཁུ་བ་དང༌།
ཏིལ་ལ་ཏིལ་མར་ཇི་ལྟ་བར། །དེ་བཞིན་ལུས་ལ་ཐམས་ཅད་དུ། །ཤེས་རབ་ཕ་རོལ་
ཕྱིན་པ་གནས། །ཞེས་པ་ལྟར། ཐོག་མེད་ནས་སེམས་ཀྱི་རང་བཞིན་དུ་ཞུགས་པའི་
ཆོས་ཀྱི་དབྱིངས་རྣམ་པ་ཐམས་ཅད་པ་དང་གཉུག་མའི་སེམས་རོ་གཅིག་ཏུ་ཞུགས་པ་
འདི་ལ་ཅིའི་ཕྱིར་ངའོ་སྙམ་པ་མི་སྐྱེ། སྔ་མ་ལ་ངའི་སྙམ་དུ་བཟུང་བས་འཁོར་བར་འཁྱམས་
པ་ཡིན་ཞིང་། ཕྱི་མ་ལ་ངའོ་སྙམ་དུ་ང་རྒྱལ་བཞག་ན་ཆོས་ཀྱི་སྐུར་འཕོ་བར་ནུས་སོ།
དེས་ན་སྤྱོད་འཇུག་ལས། གོམས་པ་ཡིས་ནི་གཞན་དག་གི །ཁུ་བ་ཁྲག་གི་ཐིགས་པ་
ལ། །ངའོ་ཞེས་ནི་ཤེས་པ་ལྟར། །དེ་བཞིན་གཞན་གྱི་ལུས་ལ་ཡང་། །བདག་ཅེས་ཅི་
ཡི་ཕྱིར་མི་རྟག །བདག་གི་ལུས་ནི་གཞན་དོགོ་ཏུའང་། །བཞག་པ་དེ་ལྟར་དཀའ་བ་



རིག་བྱེད་མའི་བསྟོད་འགྲེལ།
མེད། །ཅེས་གསུངས་པ་བཞིན་སྔར་ཕྱོགས་དེ་ལ་བློ་ཁ་མ་ཕྱོགས་པ་ཡིན་པས་གོམས་
ན་ངེས་པར་བསྐྱེད་ནུས་སོ། །འདིར་ཡེ་ཤེས་ཀྱི་ས་ཞེས་སྟོང་ཉིད་བསྒོམ་པ་གཙོ་བོར་
གསུངས་པས་བློའི་ཤུགས་སྐྱེད་ཚུལ་ཁྱད་པར་ཅུང་ཟད་རེ་ཡོད་ཀྱང་། བསྐྱེད་རིམ་གྱི་
ཐོག་མཐའ་བར་གསུམ་དུ་སྣང་ཕྱོགས་ལྷའི་འཁོར་ལོ་ཡན་ལག་དང་བཅས་པ་གང་བསྒོམ་
གྱི་སྐབས་སུ་སྟོང་ཉིད་ངེས་པར་བསྒོམ་ནས་དེའི་གཟུང་རྣམ་རྟེན་བརྟེན་པ་དེ་དང་དེར་
མོས་དགོས་པས་སྟོང་ཉིད་བསྒོམ་པ་འདི་དང་པོ་སྦྱོར་བ་སོགས་ཏིང་ངེ་འཛིན་གསུམ་གའི་
སྤྱི་འགྲོར་དཔལ་འབྲས་རྡོ་རྗེས་བཤད་དོ། །དོན་དེ་ལ་དགོངས་ཏེ་འདི་ཉིད་ལས་ཀྱང་།
འོངས་པའི་གསལ་རྫོགས་དབྱིངས་སུ་དག་པ་ཡི། །ཞེས་གསུངས་ཏེ། དེ་ཡང་གསལ་
ཞེས་པ་རང་བཞིན་རྣམ་དག་གི་ཆ་སྟོང་ཉིད་ལ་རང་བཞིན་འོད་གསལ་ཞེས་པ་ལྟ་བུ་མདོ་
སྔགས་གཉིས་ཀར་མང་ཞིང་། ཁྱད་པར་དུ་གུར་ལས་དཔེར་ན་ཆུ་ནང་ཟླ་བ་ནི། །གྲོགས་
དག་བདེན་མིན་རྫུན་པའང་མིན། །དེ་བཞིན་དཀྱིལ་འཁོར་འཁོར་ལོ་འདིར། །དྭངས་
ཤིང་གསལ་བའི་རང་བཞིན་ནོ། །ཞེས་གསལ་བའི་དོན་སྟོང་ཉིད་ལ་བཤད་པ་མང་བས་
དེ་དང༌། རྫོགས་པ་ལྷའི་འཁོར་ལོ་ཟེས་སྦྱར་དགོས་པའི་སྐབས་ཡོད་ཀྱང་། འདི་གོང་
དུ། མཐའ་བྲལ་མཁའ་དབྱིངས་འདྲ་བའི་འོད་གསལ་ལས། །འོངས། ཞེས་སྟོང་
ཉིད་ཀྱི་ལྟ་བས་ཟིན་ཚུལ་སྨོས་ཟིན་པས་འདིར་དེའི་སྟོབས་ཀྱིས་རྣམ་པར་དག་རྒྱུའི་འོག་
གི་ལྷའི་རྣལ་འབྱོར་རྣམས་ལ་གསལ་རྫོགས་གཉིས་ཀ་སྦྱོར་དགོས་སོ། །དེའི་ཚུལ་ནི་
སྔགས་རིམ་ལས། ཐམས་ཅད་ལ་ཆ་མཉམ་དུ་བྱས་ནས་སྦྱངས་པ་ན་གསལ་སྣང་ཐམས་
ཅད་ཕྱོགས་གཅིག་ཏུ་སྐྱེ་བ་དེ་ཉིད་སྟོབས་ཆེ་སྟེ། ཞེས་གསུངས་པ་བཞིན་ལྷའི་སྐུ་ལ་
གསལ་སྣང་སྦྱོང་བ་ཡང་སྐུའི་ཆ་རེ་རེ་ཙམ་ལ་གསལ་སྣང་སྒྲུབ་པ་ལྟ་བུ་མ་ཡིན་པར་ཆ་
མཉམ་དུ་རྟེན་བརྟེན་པ་ཡོངས་སུ་རྫོགས་པ་ལ་སྦྱངས་དགོས་པས་གསལ་བ་དང་རྫོགས་



50
རིག་བྱེད་མའི་བསྟོད་འགྲེལ།
པ་གཉིས་ཀ་སྨོས་སོ། །དབྱིངས་སུ་དག །ཅེས་པ་ནི་བསྐྱེད་རིམ་གྱི་སྐབས་འདིར་དང་
པོར་སྣོད་བཅུད་སྔ་མ་སྟོང་པ་དང་ཆོས་མཐུན་པར་ཐམས་ཅད་འོད་གསལ་དུ་བཅུག་
ནས་ཡེ་ཤེས་ཀྱིས་བསྒོམ་ཞིང་འོག་གི་ཉམས་ལེན་ཐམས་ཅད་ཀྱང་སྟོང་ཉིད་ཀྱི་འཛིན་
སྟངས་མ་ཤོར་བའི་སྒོ་ནས་བྱེད་པའི་དོན་ཡིན་ལ། དེ་ཉིད་གོམས་པར་བྱས་པ་ལས་
རྫོགས་རིམ་གྱི་ཚེ་སྒྱུ་མའི་སྐུ་དྭངས་གསལ་འོད་ཀྱི་རང་བཞིན་ཅན། ཆ་ཤས་ཐམས་
ཅད་ཡོངས་སུ་རྫོགས་པའི་གསལ་རྫོགས་དེ་ཉིད་རིལ་འཛིན་དང་རྗེས་གཞིག་གཉིས་པོ་
རེ་རེ་ལ་ཡང་སྐུ་གསུང་ཐུགས་རྡོ་རྗེ་གསུམ་གསུམ་དུ་བསྒོམ་པའི་སྡུད་རིམ་གྱིས་ཡང་
ཡང་འོད་གསལ་དུ་བཅུག་སྟེ་གོམས་པས་དེ་ཉིད་འོད་གསལ་དུ་དག་པ་ནི་རྫོགས་རིམ་
ལ་ལྟོས་པའི་དབྱིངས་སུ་དག་ཚུལ་ཡིན་ནོ། །དེ་དག་གིས་རིམ་པ་བཞིན་དུ་བསྒྲུབས་
པའི་ལག་རྗེས་མཐར་ཐུག་པ་བཅོམ་ལྡན་འདས་མ་འཕགས་མ་རིག་བྱེད་མའི་ཐུགས་
རྒྱུད་ཀྱི་དག་པ་གཉིས་ལྡན་གྱི་དབྱིངས་དང་རྣམ་པ་ཐམས་ཅད་མཁྱེན་པའི་ཡེ་ཤེས་དབྱེར་
མེད་པ་རང་དོན་ཕུན་ཚོགས་ཆོས་ཀྱི་སྐུ་ནི་འདིར་གང་གི་སྒོ་ནས་བསྟོད་པའི་འབྲས་བུའི་
ཡོན་ཏན་དངོས་ཡིན་པས་དེ་ཉིད་སྟོན་པ་ལ། སྐྱེ་འགག་གནས་གསུམ་བྲལ་བའི་ཆོས་
ཉིད་ལས། །ཞེས་བྱུང་། དེ་ཡང་རྩ་ཤེས་ལས། འགག་པ་མེད་པ་སྐྱེ་མེད་པ། །ཞེས་
སྟོང་ཉིད་སྤྲོས་པའི་མཐའ་བརྒྱད་དང་བྲལ་བར་གསུངས་པ་དང་། མདོ་སྡེ་རྒྱན་ལས།
སྐྱེ་དང་འཇིག་མེད་འབྲི་བར་མི་འགྱུར་ཏེ། །ཞེས་དོན་དམ་བདེན་པ་ཁྱད་ཆོས་ལྔ་ལྡན་
དུ་གསུངས་པས་སྟོང་ཉིད་སྐྱེ་འགག་མེད་པར་གསུངས་པ་ཙམ་ལ་ཡང་ལམ་བསྒོམ་པ་
འབྲས་བུ་དང་བཅས་ཤིང་འཁོར་བ་ལས་གྲོལ་དུ་རུང༌། བསགས་གོ་རྒྱུ་ཤིན་ཏུ་ཟབ་
མོ་ཞིག་ཡོད་ལ། སངས་རྒྱས་སའི་རང་བཞིན་རྣམ་དག་གི་དབང་དུ་བྱས་ཏེ། རྒྱུད་
བླ་མ་ལས། ཐོག་མ་དབུས་མཐའ་མེད་པ་ཡི། །རང་བཞིན་ཡིན་ཕྱིར་འདུ་མ་བྱས།



sI
རིག་བྱེད་མའི་བསྟོད་འགྲེལ། 51
ཞེས་དང་། སྲས་སྒྲ་གཅན་འཛིན་གྱིས་རང་གི་མ་གྲགས་འཛིན་པ་ལ་བསྟོད་པ་ལས།
མ་སྐྱེས་མ་འགག་ནམ་མཁའི་ངོ་བོ་ཉིད། །ཅེས་གསུངས་པ་ལྟ་བུ་ཡོད་ཀྱང་། འདིར་
ཐེག་པ་ཆེན་པོའི་ལམ་ཐུན་མོང་དང་ཐུན་མོང་མ་ཡིན་པ་ལ་བརྟེན་ནས་བསྒྲུབ་པའི་རང་
དོན་སྤངས་རྟོགས་ཀྱི་བྱང་ཆུབ་དེ་ནི་ཐེག་པ་གཞན་གྱི་བྱང་ཆུབ་ལས་ཁྱད་པར་དུ་འཕགས་
པ་གོ་བའི་ཕྱིར་ཡིན་ནོ། །དེ་སྐད་དུ་ཡང་མངོན་རྟོགས་རྒྱན་ལས། ཚུ་རོལ་ཕ་རོལ་
མཐའ་ལ་མིན། །དེ་དག་བར་ན་མི་གནས་པ། །ཞེས་མི་གནས་པའི་མྱང་འདས་བསྟན་
པས། དེ་དང་འདི་གཉིས་དོན་གཅིག་སྟེ། སྐྱེ་བ་དང་བྲལ་ཞེས་ཚུ་རོལ་འཁོར་མཐའ་
ལ་མི་གནས་པ་དང་། འགག་པ་དང་བྲལ་ཞེས་ཕ་རོལ་ཞི་མཐའ་ལ་མི་གནས་པ་དང་།
གནས་པ་དང་བྲལ་ཞེས་དོན་དམ་པར་གྱི་མཐའ་ལ་མི་གནས་པ་བསྟན་ནོ། །དེ་ལྟར་
སྦྱོར་བ་ཡང་ཤིན་ཏུ་འཐད་དེ། དང་པོ་སྐྱེ་བ་འཁོར་བ་ལ་སྦྱར་བ་ནི། རྒྱན་གྱི་ངེས་
འབྱེད་ཆ་མཐུན་སྐབས་སུ། དེ་དག་སྐྱེ་མེད་ངེས་འབྱུང་མེད། །ཅེས་པའི་དོན་འཆད་
པར། གསེར་ཕྲེང་ལས། སྐྱེ་བ་འཁོར་བ་དང་། ངེས་འབྱུང་མྱང་འདས་ཀྱི་ཆོས།
ཞེས་སྐྱེ་བ་འཁོར་བ་ལ་སྦྱར་ཞིང་། དབུས་མཐའ་ལས་ཀྱང་། ཡང་དག་མ་ཡིན་ཀུན་
རྟོག་ནི། །སེམས་དང་སེམས་བྱུང་ཁམས་གསུམ་པ། །ཞེས་གཞན་དབང་གཙོ་བོར་
ཁམས་གསུམ་གྱི་འཁོར་བས་བསྡུས་པར་བཤད་ཅིང་། འཕགས་པ་ཆོས་ཀུན་འགྲོ་བའི་
མདོ་སོགས་ལས། སངས་རྒྱས་བཅོམ་ལྡན་འདས་ནི་འདུས་མ་བྱས་ཀྱིས་རབ་ཏུ་ཕྱེ་བར་
གསུངས་པས། འདུས་བྱས་འཁོར་བ་ལ་སྦྱོར་བ་དོན་གྱིས་འགྲུབ་བོ། །ཞི་མཐའ་ཐེག་
དམན་གྱི་མྱང་འདས་ལ་འགག་པའི་སྒྲས་བསྟན་པ་ནི། རྣམ་བཤད་རིགས་པ་ལས།
མཐའ་ནི་ཟད་དང་མཇུག་ཆ་དང་། །ཞེས་པ་ལྟར་རགས་པའི་སྡུག་ཀུན་ཟད་ཙམ་ལས་
དོན་གཉིས་ཕུན་སུམ་ཚོགས་པའི་ཡོན་ཏན་གྱི་རྟེན་བྱེད་མི་ནུས་པས། ཟད་པ་དང་འགག་



རིག་བྱེད་མའི་བསྟོད་འགྲེལ།
པ་ཙམ་གྱི་ཆ་ནས་བཏགས་ཏེ་མྱང་འདས་ཀྱི་ནང་ནས་དམན་པར་བཤད་པ་ཡིན་ལ། རྒྱུད་
བླ་མར་ཡང་། མེད་ཕྱིར་འཇིག་དང་བཅས་པའི་ཕྱིར། །ཞེས་མེད་པ་ཙམ་གྱི་མིང་
གིས་བསྟན་ནོ། །གནས་པ་དང་བྲལ་ཞེས་པ་བར་གྱི་མཐའ་བདེན་གྲུབ་ཏུ་ལྟ་བ་ལ་མི་
གནས་པ་ནི་གྲགས་ཆེ་ཞིང་། སྡུད་པར་ཡང་། དེ་ལྟར་བྱང་ཆུབ་སེམས་དཔའ་གནས་
ལ་གནས་པ་མེད། །གནས་མེད་གནས་ཡིན་འདི་ནི་རྒྱལ་བས་གནས་པར་གསུངས། །ཞེས་
པ་ལྟར་རོ། །དེ་ལ་ཕར་ཕྱིན་ཐེག་པའི་སྐབས་སུ་མི་རྟག་སྡུག་བསྔལ་སོགས་རྟོགས་པའི་
བློ་དང་། སྙིང་རྗེ་ཆེན་པོ་དང་། བདེན་མེད་རྟོགས་པའི་ཤེས་རབ་གསུམ་གྱིས་མཐའ་
དེ་གསུམ་འགོག་པར་གསུངས་ལ། སྔགས་ཀྱི་སྐབས་སུ་ཐོག་མར་ལམ་ཐུན་མོང་བས་
རྒྱུད་སྦྱངས་ཏེ། ལམ་དེ་གསུམ་ཚང་བར་ཡོད་པའི་སྟེང་དུ་འཁོར་བར་འཁོར་བ་པོ་གཉུག་
མའི་སེམས་རང་ཉིད་འགྲོ་བ་སྡུག་བསྔལ་ལས་སྐྱོབ་པའི་ཐབས་ལ་གང་འདོད་དུ་བསྒྱུར་
ཐུབ་པའི་ངེས་དོན་གྱི་སྙིང་རྗེ་བདེ་བ་ཆེན་པོའི་ངོ་བོར་བསྐྱེད་དེ་གནས་ལུགས་དོན་དམ་
པའི་བདེན་པ་དང་རོ་གཅིག་ཏུ་གྱུར་པས་ཤེས་པ་སྐད་ཅིག་མ་གཅིག་ལ་མཐའ་དེ་གསུམ་
ག་འགོག་པའི་ཟབ་གནད་མདོ་ལུགས་ལས་བརྒྱ་འགྱུར་གྱི་ལྷག་དང་བཅས་པར་ཡོད་དོ།
དེ་ལྟར་ན་ཕར་ཕྱིན་ཐེག་པར་འབྲས་བུ་མི་གནས་པའི་མྱང་འདས་སམ་རང་དོན་ཆོས་
སྐུ་དངོས་སུ་བསྟན་ཀྱང་དེའི་རྒྱུ་ཆ་ཚང་བ་སྦས་པའི་ཚུལ་དུ་ཡོལད་ལ། དེ་ཉིད་སྔགས་
ལས་གསལ་བར་གསུངས་པ་བཞིན་ཉམས་སུ་བླངས་ནས་ཆོས་ཀྱི་སྐུ་མངོན་དུ་མཛད་
དོ། །ཞེས་བསྟོད་པས་རྒྱུ་དང་འབྲས་བུའི་ཡོན་ཏན་ཐམས་ཅད་ལ་ཆོས་ཀྱི་རྗེས་སུ་འབྲང་
བའི་དད་པ་བརྟན་པོ་རྙེད་པར་འགྱུར་རོ།། ༈ གཉིས་པ་ལོངས་སྐུ་མངོན་དུ་བྱས་ཚུལ་
ནི། རྩ་བ་ལས།
ཆུ་ལས་ཆུ་བུར་ཚུལ་གྱིས་ཉེ་བར་མཚོན། །



5s
རིག་བྱེད་མའི་བསྟོད་འགྲེལ།
ཞེས་བྱུང་། འདི་ཡང་སྦྱང་གཞི་སྦྱོང་བྱེད་འབྲས་བུ་གསུམ་གྱི་སྒོ་ནས་ཤེས་དགོས་ལ།
ཐོག་མར་སྦྱང་གཞིའི་ཁྱད་པར་ལེགས་པར་ཁོང་དུ་ཆུད་ན་དེས་ལམ་དང་འབྲས་བུའི་
གནད་ཀྱང་རྟོགས་ནུས་ཏེ། སྡོམ་འབྱུང་གི་ལེའུ་གཉིས་པ་ལས། སྦྱང་གཞི་གསུམ་
གསལ་བར་བསྟན་པའི་མཐར། སྲིད་པ་སྐྱེས་པའི་རིམ་ཤེས་པས། །རྫོགས་པའི་སངས་
རྒྱས་ཐོབ་བྱའི་ཕྱིར། །འདི་ནི་ཕུང་པོ་ཡོངས་མཁྱེན་པའི། །དེ་ཉིད་གསུངས་པ་རྣམས་
ཀྱིས་བཤད། །ཅེས་སྦྱང་གཞི་གོང་དུ་བཤད་པ་དེ་དང་མཐུན་པར་ལམ་བསྒོམ་ནས་སངས་
རྒྱས་ཀྱི་གོ་འཕང་སྐུ་གསུམ་མངོན་དུ་བྱེད་དགོས་སོ་ཞེས་གསུངས་ཏེ། དེ་ལྟར་སྒོམ་
བྱེད་ཀྱི་བསྐྱེད་རིམ་དངོས་ནི་ལེའུ་བཅུ་གསུམ་པར་གསུངས་སོ། །དེ་ཡང་གཞི་ལ་སྦྱར་
ན་བར་དོའི་ལུས་ནི། རྡོ་རྗེ་ཕྲེང་བ་ལས། སྲིད་པ་བར་མར་གནས་པ་སྟེ། །ཇི་སྲིད་
འཇིག་རྟེན་གྱིས་བརྟག་པ། །སེམས་ཀྱི་རླུང་གི་རྣམ་འཕྲུལ་ལོ། །ཞེས་དང་། དགོངས་
པ་ལུང་སྟོན་ལས། དེ་རྣམ་རླུང་ལས་བྱུང་བ་སྟེ། །རླུང་ལས་སླར་ཡང་འགག་པ་ཡིན།
ཞེས་སོགས་དང་། སྒོམ་སྡེ་ནམ་མཁའ་རྒྱལ་མཚན་གྱི་འཇིགས་བྱེད་བསྐྱེད་རིམ་ལས་
གཞི་ལ་འཆི་བ་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་།
དེའི་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་གང་དུ་སྐྱེ་འགྱུར་གྱི་བཞིན་
ལག་གི་རྣམ་པ་ཅན་གྱི་བར་དོ་རླུང་གི་ལུས་ཅན་རྣམ་སྨིན་གྱི་ཕུང་པོ་རྙིང་པ་ལས་གོ་ས་
ལོགས་སུ་ཕྱེ་ནས་དངོས་གནས་ལ་གྲུབ་པ་ཡིན་ལ། ཞེས་གསུངས་པ་ལྟར་བར་དོའི་
ལུས་ནི་འབྱང་ལུས་རགས་པ་འདི་ལྟ་བུ་མ་ཡིན་པར་རླུང་སེམས་ཙམ་གྱི་བདག་ཉིད་ཤིན་
ཏུ་ཕྲ་བ་ཞིག་ཡིན་པ་དང་། ཆུ་བུར་ཡང་ཆུའི་ནང་ནས་རླུང་གི་བྱེད་པས་ཐོལ་གྱིས་བྱུང་
བ་ཤེལ་རྡོག་བཞིན་དུ་དྭངས་ཤིང་རླུང་གིས་བུས་པས་བཟུང་དུ་ཡོད་ཡོད་འདྲ་ཡང་སྟོང་
པའི་དབུགས་ཙམ་ཞིག་ཡིན་པ་གཉིས་དཔེ་དོན་ཤིན་ཏུ་མཚུངས་སོ། །ལམ་གྱི་གནས་



54
རིག་བྱེད་མའི་བསྟོད་འགྲེལ།
སྐབས་ལ། བརྟག་གཉིས་ལས་། ། རྨི་ལམ་དང་། །ཇི་ལྟར་བར་མའི་
སྲིད་ཡིན་པ། །ཞེས་སོགས་ཀྱི་དོན་འཆད་པར། གུར་གྱི་ལེའུ་བཅུ་བཞི་པ་ལས། ཆུ་
རྒྱུས་དྲ་བ་དང་བཅས་བཞིན། །ཡན་ལག་ཀུན་ལྡན་བུ་ག་ཅན། །ལུས་དེ་མེད་པར་
སྣང་བར་འགྱུར། །དེ་ཡིས་སྐད་ཅིག་དེ་ཉིད་ལ། །དགྱེས་པ་རྡོ་རྗེའི་སྐུ་འཛིན་འགྱུར།
ཞེས་གཞིའི་འཆི་བ་འོད་གསལ་འགགས་ནས་ལུགས་ལྡོག་གི་ཉེར་ཐོབ་གྲུབ་མ་ཐག་སྲང་
མདའི་མཐོ་དམན་བཞིན་དུ་འོད་གསལ་གྱི་རླུང་སེམས་ཙམ་ལས་བར་དོའི་ལུས་འགྲུབ་
པ་དང་འདྲ་བར་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དཔེ་དང་དོན་གྱི་འདོ་གསལ་འཆི་
རིམ་བཞིན་མངོན་དུ་བྱས་ནས་དེ་ལས་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་
རྨི་ལམ་གྱི་ལུས་དང་འདྲ་བར་རླུང་སེམས་ཙམ་ལས་གྲུབ་ཅིང་ཆུ་རྒྱུས་ཤ་ཁྲག་སོགས་
བེམ་ཆོས་རགས་པ་མེད་ཀྱང་ཡོད་ཡོད་འདྲ་བར་དབང་པོ་ཀུན་ཚང་བ་དྭངས་ཤིང་གསལ་
བའི་མེ་ལོང་ངོས་ཀྱི་གཟུགས་བརྙན་ལྟ་བུ་དག་མ་དག་གི་སྒྱུ་མའི་སྐུ་དངོས་གནས་ལ་བར་
དོ་བཞིན་དུ་གྲུབ་པ་འབྱུང་ངོ༌། །བསྐྱེད་རིམ་གྱི་ཚེ་འོད་གསལ་འཆི་རིམ་བཞིན་འཆར་
མི་ཐུབ་པས། དེ་ལས་ལྡང་བའི་སྒྱུ་མའི་སྐུ་བར་དོ་བཞིན་དངོས་གནས་སུ་འགྲུབ་མི་ནུས་
ཀྱང་མོས་ངོར་དེ་བཞིན་དུ་བྱས་པས་གཞིའི་བར་དོ་སྦྱོང་བ་དང་། ལམ་གྱི་བར་དོ་སྒྱུ་
ལུས་འགྲུབ་པའི་སྨིན་བྱེད་དུ་འགྲོ་བ་དང་། འབྲས་བུའི་སྒྱུ་མ་ལོངས་སྤྱོད་རྫོགས་པའི་
སྐུ་འགྲུབ་པའི་བག་ཆགས་འཇོག་པས་ན་བར་དོ་ལོངས་སྐུའི་ལམ་འཁྱེར་ཞེས་བཤད་དོ།
དེ་ཡང་འདོད་འཇོ་ལས། བར་དོ་མཚོན་བྱེད་དུ་ཤིན་ཏུ་གསལ་བ་མངོན་བྱང་ལྔ་ལས་
རྡོ་རྗེ་འཆང་བསྐྱེད་པ་མདོར་བྱས་སོགས་གསང་འདུས་འཕགས་ལུགས་ནས་གསལ་བར་
གསུངས་ཀྱང་། རྒྱུད་གཞན་བདེ་མཆོག་དང་ཀྱི་རྡོར་སོགས་ཀྱི་སྐོར་ནས་བར་དོ་མཚོན་
པ་ཅུང་ཟད་མི་གསལ་བ་ཡི་གེས་མཚོན་པར་བཤད་ལ། ཞེས་གསུངས་པ་ལྟར་རྒྱུད་



རིག་བྱེད་མའི་བསྟོད་འགྲེལ། 55
དང་གྲུབ་ཆེན་གྱི་ལུགས་མི་འདྲ་བ་སྣ་ཚོགས་ཞིག་ཡོད་དེ། འདུས་པ་འཕགས་ལུགས་
དང༌། རྟོག་བདུན་སོགས་ཀྱིས་ལྷ་སྐུའི་རྣམ་པ་བསྒོམ་པར་གསུངས་པ་ནི། མཛོད་ལས།
སྔོན་དུས་སྲིད་འབྱུང་ཤ་ཚུགས་ཅན། །དེ་ནི་སྐད་ཅིག་ཕན་ཆད་དོ། །རིགས་མཐུན་
ལྟུ་མིག་དག་པས་མཐོང་། །ལས་ཀྱི་རྫུ་འཕྲུལ་ཤུགས་དང་ལྡན། །དབང་པོ་ཀུན་ཚང་
ཐོགས་མེད་རྒྱུ། །ཞེས་གཞི་ལ་བཤད་པ་དང་དབྱིབས་མཐུན་པས་མཚོན་ཚུལ་གསལ་
ཞིང་། ཡེ་ཤེས་ཞབས་སོགས་དུ་མས་ཧོ་གཉིས་ཀྱི་བར་དུ་ཆུད་པའི་ཨོཾ་ཨཱཿཧཱུྃ་གསུམ་
ལས་བསྐྱེད་པར་བཤད་ལ། མ་རྒྱུད་ལས་ཤས་ཆེར་ནཱ་ད་དང་ཡི་གེ་ཙམ་འཇོག་པར་
གསུངས་པ་མང་སྟེ། སམྦུ་ཊར། འདི་ནི་ཨ་སོགས་གཟུགས་ཀྱིས་ནི། །སངས་རྒྱས་
ཡོན་ཏན་འཇུག་པར་འགྱུར། །ཞེས་དང་། མངོན་བརྗོད་ལས། སྙིང་གར་ཟླ་བའི་
དཀྱིལ་འཁོར་ལ། །ས་བོན་གྱི་ནི་ཡི་གེ་མཾ། །སྔོན་གྲུབ་པ་ནི་རྗེས་སུ་བསམ། །ཞེས་
བདེ་མཆོག་འཇམ་རྡོར་གྱི་སྐབས་སུ་གསུངས་ཤིང་། སྔོན་གྲུབ་པ་ནི་རྒྱུ་རྡོ་རྗེ་འཛིན་
པའམ་ལོངས་སྐུ་ལ་བྱའོ། །མངོན་བྱང་ལ་རྒྱུ་རྡོ་རྗེ་འཛིན་པ་ལྷ་སྐུ་མེད་པར་ཡི་གེ་ཙམ་
བསྒོམ་པའི་ཚེ་ཡི་གེའི་སྐད་དོད་ཨཀཱར་མི་འགྱུར་བ་སྟེ་ལུགས་གཞན་གྱི་ལྷ་ཡབ་ཡུམ་
མཉམ་སྦྱོར་ལྟར་ཐིག་ལེ་འགྱུར་བ་མེད་པས་དེ་འགོག་བྱེད་མཁའ་གསང་གི་ཧཱུཾ་དང་ཕཊ་
སོགས་འགོད་མི་དགོས་པའི་ཚུལ་དང་བཅས་ཤིན་ཏུ་གསལ་བར། བརྟག་གཉིས་ལས།
ཡི་གེ་ལས་བྱུང་གོང་བུ་ལ། །ཧཱུྃ་ཕཊ་རྣམ་པའམ་འདོད་མི་བྱ། །ཞེས་སོ། །ཡི་གེ་
འགོད་པ་ལ་ཡང་བཤད་ཚུལ་མི་འདྲ་བ་མང་བ་ནི་རྒྱས་བསྡུས་ཙམ་ཡིན་གྱི། དོན་མི་
འགལ་ཏེ་མན་ངག་སྙེ་མ་ལས། ཧོ་ཡིག་དམར་པོ་གཉིས་ཀྱི་ནང་དུ་ཆུད་པའི་ས་བོན་
གྱི་ཡི་གེའི་གནས་སྐབས་སམ། ཡི་གེ་གསུམ་གྱི་གནས་ཞེས་སོགས་གསུངས་པ་བཞིན་
འདིར་ཡང་ཧྲཱིཿཡིག་ཙམ་ཞིག་བསྒོམ་པ་ཡིན་ལ། འདིར་རྒྱུ་རྡོ་རྗེ་འཛིན་པའི་དོད་རང་
-------
--------
-



st
རིག་བྱེད་མའི་བསྟོད་འགྲེལ།
ལྷའི་ས་བོན་གྱི་ཡི་གེར་བྱེད་པའི་རྒྱུ་མཚན་ནི་ཞལ་ལུང་ལས། རིམ་པ་དང་པོ་བ་རྣམས་
ལ། །ཡི་གེའི་གཟུགས་སུ་རང་སྣང་བ། །གཞོམ་དུ་མེད་པ་རང་ལྷ་ཡི། །ས་བོན་འོད་
ཟེར་ལྔ་འཕྲོ་བ། །ཞེས་གསལ་བར་བསྟན་ཏེ། ཤིན་ཏུ་ཕྲ་བའི་རླུང་འོད་ཟེར་ལྔ་པ་ནི་
གཞི་དུས་སུ་བར་དོའི་གདགས་གཞི་དང་། ལམ་རྫོགས་རིམ་གྱི་དུས་སྒྱུ་མའི་སྐུའི་སྒྲུབ་
གཞི་དང༌། འབྲས་བུའི་ཚེ་ལོངས་སྐུའི་སྒྲུབ་གཞི་ཡིན་པས་དེ་ཉིད་འདིར་ལྷའི་ས་བོན་
གྱི་རྣམ་པར་བསྒོམ་ནས་རླུང་སྔགས་དབྱེར་མེད་དུ་བྱས་པས་སྔ་མ་སྦྱོང་ཞིང་ཕྱི་མ་སྨིན་
པའི་གནད་མང་དུ་ཡོད་དོ། །དེ་ལྟར་ཡང་སྔགས་རིམ་ལས། སྔགས་ཀྱི་ཐེག་པར་རྟེན་
དང་བརྟེན་པ་བསྐྱེད་པ་ཕལ་ཆེ་བའི་རྒྱུར་ཡི་གེ་རེ་བསྒོམ་པའི་གནད་ཀྱང་འདིས་ཤེས་
པར་བྱའོ། །ཞེས་གསུངས་ཤིང༌། དོན་འདི་ཉིད་གསལ་བར་མཁས་གྲུབ་རྗེའི་ཡིག་
ཆུང་ལས། འབྱུང་བ་རྣམས་དང་པོར་སྙིང་ག་ནས་ཆགས་ལ་མཐར་ཡང་སྙིང་གར་
སྡུད་པ་དང་འདྲ་བར་ལམ་བསྐྱེད་རིམ་གྱི་སྐབས་སུ་སྙིང་གའི་ཏིང་ངེ་འཛིན་སེམས་དཔའ་
ལ་སྤྲོ་བསྡུ་མང་དུ་བྱས་ཏེ། ཞེས་པ་ནས། རྫོགས་རིམ་གྱི་སྐབས་སུ་བོགས་འདོན་ཚུལ་
གཞན་དང་ཡེ་མི་འདྲ་བ་ལ་དགོངས་པ་ཡིན་ནོ། །ཞེས་གསུངས་སོ། །མདོར་ན་གཞི་
ལམ་འབྲས་བུའི་ལོངས་སྐུ་གསུམ་ཆར་རྒྱུ་ཡང་ཕྲ་བའི་རླུང་ལས་གྲུབ་ཅིང་། ངོ་བོ་ཡང་
རླུང་གི་ལུས་ཅན་ཡིན་པར་གོ་བའི་ཕྱིར་འདི་ཉིད་དུ། ཆུ་ལས་ཆུ་བུར་ཚུལ་གྱིས། ཞེས་
གསུངས་ཏེ། རིམ་ལྔ་གསལ་སྒྲོན་ལས་སྟོང་པའི་ངང་ལས་ཐོལ་གྱིས་བཞེངས་པ་ནི་ཤིན་
ཏུ་དྭངས་པའི་ཆུ་ལས་ཆུ་བུར་རྡོལ་བ་ལྟ་བུའོ། །ཞེས་དང༌། རྗེ་བླ་མས། འཇིགས་
བྱེད་ཀྱི་མངོན་རྟོགས་སུ་ཡང་རྒྱུ་རྡོ་རྗེ་འཛིན་པ་བསྐྱེད་པའི་སྐབས། ཆུ་ལས་ཆུ་བུར་
གྱི་ཚུལ་དུ། ཞེས་གསུངས་པའི་དགོངས་པ་རྨ་མེད་པ་ཡིན་ཚུལ་ཁོ་བོས་ལེགས་བཤད་
སྔ་ན་མེད་པ་ཡིན་ནོ། །ཉེ་བར་མཚོན་ཞེས་པའི་དོན་ནི། འདུས་པའི་རྩ་རྒྱུད་ལས། ཉེ་



7
རིག་བྱེད་མའི་བསྟོད་འགྲེལ།
བར་སྒྲུབ་པ་གྲུབ་མཆོག་ལ། །ཞེས་དང་། བརྟག་གཉིས་ལས། གཉིས་པ་ས་བོན་བསྡུ་
བའོ། །ཞེས་པའི་ཐད་དུ་གྲུབ་ཆེན་མཚོ་སྐྱེས་ཀྱིས། བསྡུས་པ་ནི་ཉེ་བར་བསྐྱེད་པ་བསྡུས་
སྟེ། ཞེས་གསུངས་པ་རྣམས་དང་དོན་གཅིག་སྟེ། དངོས་གྲུབ་རྒྱ་མཚོ་ལས། ཉེར་
སྒྲུབ་ཀྱི་སྒྲ་དོན་ནི། གང་ལ་ཉེ་བའི་ཡུལ་རླུང་སེམས་ཙམ་ལས་གྲུབ་པའི་ལོངས་སྤྱོད་
རྫོགས་པའི་ཡེ་ཤེས་ཀྱི་སྐུ་ཡིན་ལ། ཞེས་པ་ལྟར་འདུས་པའི་ལུང་དེས་གྲུབ་པ་མཆོག་
ལོངས་སྐུ་དང་ཉེ་བར་སྒྲུབ་པས་ན་ཉེར་སྒྲུབ་ཏུ་བཤད་པ་ཡིན་ལ། བརྟག་གཉིས་རྩ་འགྲེལ་
གྱིས་ཀྱང་ལོངས་སྐུ་ཉེ་བར་སྐྱེད་བྱེད་ས་བོན་འགོད་པ་ཡན་ལག་གཉིས་པར་གསུངས་
པ་བཞིན་ཡིན་ཏེ། འདིས་མཚོན་ཞེས་པ་ཡང་དཔེར་བྱེད་པ་ལྟ་བུ་མ་ཡིན་པར། རྣམ་
ཐར་སྒོ་གསུམ་བཤད་པའི་ཚེ་རྒྱུ་ལ་མཚན་མར་བཤད་པ་དང་། སྒྲུབ་བྱེད་ལ་རྒྱུ་མཚན་
ཞེས་རྒྱུ་དང་མཚོན་བྱེད་རྣམ་གྲངས་སུ་སྨོས་པ་དུ་མ་ཡོད་པས། སྐབས་འདིར་ཉེ་བར་
སྒྲུབ་པ་ལ་བྱས་ན་རྒྱུད་ཀྱི་དགོངས་པ་ལྟར་ཆོ་གའི་ཆིངས་ཀྱི་སྐབས་དོན་ལ་འབྱོར་ཞིང་།
སྔ་ཕྱིའི་གནད་མང་དུ་རྟོགས་པར་འགྱུར་རོ། །དེ་ལྟར་ན་ཕ་རོལ་ཏུ་ཕྱིན་པ་ལ་འདིར་
ཕྱིན་པ་དང་འདིས་ཕྱིན་པ་ཞེས་ལས་སྒྲུབ་དང་བྱེད་སྒྲུབ་ཀྱི་སྒྲས་བསྟན་པ་གཉིས་ཡོད་
པར་གསུངས་པ་བཞིན། འདིར་ཡང་ཆ་གཉིས་སུ་ཕྱེ་སྟེ་གང་གིས་ཉེ་བར་སྒྲུབ་པ་རིམ་
པ་དང་པོའི་སྐབས་ཀྱི་ལོངས་སྐུའི་ལམ་འཁྱེར་དང་། དེའི་རྒྱུན་གོང་དུ་འཕེལ་ཏེ་སྣང་
གསུམ་དག་པའི་འོད་གསལ་ལས་བཞེངས་པའི་སྒྱུ་མའི་སྐུ་གཉིས་ནི་ཐོབ་བྱེད་རྒྱུའི་ཡོན་
ཏན་ཡིན་ལ། བཅོམ་ལྡན་འདས་མ་ཉིད་ཀྱིས་ཀྱང་སྔོན་དེ་ལྟར་བསླབ་པ་ལ་བརྟེན་ནས་
ལོངས་སྤྱོད་རྫོགས་པའི་སྐུ་ཐ་མལ་པའི་མིག་གིས་མཐོང་བར་མི་ནུས་པ་དྭངས་གསལ་
འོད་ཀྱི་རང་བཞིན་ཅན་ཡེ་ཤེས་ལྔའི་རང་མདངས་ཀྱི་འོད་ཟེར་ཁ་དོག་ལྔ་ལྡན་ནམ་མཁའི་
མཐའ་ཁྱབ་ཀྱི་འཇིག་རྟེན་ཁམས་སུ་མུ་མཐའ་མེད་པར་སྤྲོ་བ་དེ་ལྟ་བུ་མངོན་དུ་མཛད་



རིག་བྱེད་མའི་བསྟོད་འགྲེལ། 58
པ་ནི་གང་ཉེ་བར་སྒྲུབ་པ་སྟེ་འདིར་བསྟོད་པའི་ཡུལ་གྱི་གཙོ་བོ་ཡིན་ནོ། ། ༈ གསུམ་
པ་སྤྲུལ་སྐུ་མངོན་དུ་བྱས་ཚུལ་ནི། ནང་གི་ཕག་མོ་ཞལ་གཅིག་ཕྱག་བཞི་མ། །ཞེས་
པ་ནས། བགྱིད་པར་འགྱུར་ལ་མྱོང་ལྡན་ཐེ་ཚོམ་བྲལ། །ཞེས་བྱུང་། དེ་ལ་ཐོག་མར་
ཆོས་མཐུན་ཡུལ་གཞིའི་སྐྱེ་སྲིད་ལེན་ཚུལ་ནི། མངལ་འཇུག་གི་མདོ་ལས། ཕ་མ་ཆགས་
པར་གྱུར་ཅིང་ཕྲད་པ་དང་། མ་ཡང་རུང་བར་གྱུར་ཅིང་ཟླ་མཚན་དང་ལྡན་པ་དང་།
དྲི་ཟ་ཡང་ཉེ་བར་གནས་པར་གྱུར་ཅིང་འཇུག་པར་འདོད་ནའོ། །ཞེས་གསུངས་པ་མངོན་
བྱང་ལྔ་སྐྱེད་རྒྱས་པའི་སྐབས་སུ་དོན་ཚན་གསུམ་དུ་བྱས་ནས་སོ་སོར་སྦྱར་བ་ཡིན་ཀྱང་།
བསྡུས་ན་བར་དོའི་རྣམ་ཤེས་གང་དུ་འཇུག་པའི་ཡུལ་ཕ་མའི་ཁམས་དཀར་དམར་འདུས་
པ་དང་། བར་དོ་བ་དེ་བདག་ཆད་ཀྱིས་དོགས་ནས་སྐྱེ་གནས་སུ་འཇུག་འདོད་པ་གཉིས་
སུ་འདུས་པས། དང་པོ་ནི་འདིར་ཟླ་བ་གཅིག་བྱེད་ཚེ་ཟླ་བ་དཀར་ལ་དམར་མདངས་
ཆགས་པས་མེ་ལོང་ཡེ་ཤེས་གཉིས་ལས་བྱང་ཆུབ་པ་མངོན་བྱང་དང་པོ་གཉིས་འདུས་
པ་དེ་དག་འདྲ་ལ། ཕྱི་མ་ནི་རང་ཉིད་རྒྱུ་རྡོ་རྗེ་འཛིན་པའི་ངོ་བོ་ཧི༔ཡིག་གི་རྣམ་པར་
ནམ་མཁའ་ལ་གནས་པ་དེས་བདག་ཐ་མལ་པ་རྣམས་ཀྱིས་མཐོང་བར་མི་ནུས་པའི་སྒྱུ་
མའི་ལུས་འདི་ཙམ་ལ་གནས་ནས་སེམས་ཅན་གྱི་དོན་བྱ་མི་ནུས་པས་རགས་པའི་སྤྲུལ་
སྐུ་གཟུང་བར་བྱའོ་སྙམ་དུ་འཕེན་པ་གཏོང་བ་དང་འདྲའོ། །དེས་མཚོན་ཏེ་སོར་རྟོག་
ཡེ་ཤེས་ལས་བྱང་ཆུབ་པ་བྷིཡིག་བསྒོམ་པ་ནི་མངལ་དུ་འཇུག་པ་པོའི་དྲི་ཟ་དང་། བྱ་
སྒྲུབ་ཡེ་ཤེས་ལས་བྱང་ཆུབ་པ་འོད་ཟེར་སྤྲོ་བསྡུ་ནི་མངལ་གྱི་གནས་སྐབས་ལྔའི་ལུས་
རིམ་གྱིས་གྲུབ་པ་དང་། རོ་གཅིག་ཏུ་འདྲེས་པ་ཆོས་དབྱིངས་ཡེ་ཤེས་ལས་བྱང་ཆུབ་
པ་ཧྲི་ཡིག་བསྒོམ་པ་ནི་མངལ་དུ་འཇུག་པ་པོའི་དྲི་ཟ་དང་། བྱ་སྒྲུབ་ཡེ་ཤེས་ལས་བྱང་
ཆུབ་པ་འོད་ཟེར་སྤྲོ་བསྡུ་ནི་མངལ་གྱི་གནས་སྐབས་ལྔའི་ལུས་རིམ་གྱིས་གྲུབ་པ་དང་།
•
，



རིག་བྱེད་མའི་བསྟོད་འགྲེལ། 59
རོ་གཅིག་ཏུ་འདྲེས་པ་ཆོས་དབྱིངས་ཡེ་ཤེས་ལས་བྱང་ཆུབ་པ་ནི་མངལ་གྱི་གནས་སྐབས་ .
རྫོགས་ནས་ཕྱིར་བཙས་པ་དང་ཆོས་མཐུན་ནོ། འོ་ན་རྒྱུ་རྡོ་རྗེ་འཛིན་པ་ཤཱི༔ཡིག་བསྒོམ་
པ་ལམ་འཁྱེར་གཉིས་པའི་སྐབས་སུ་སོང་ཟིན་པས་འདིར་ཟླ་བ་བསྐྱེད་པ་སོགས་མངོན་
བྱང་གཉིས་ཀྱི་རྗེས་སུ་བཤད་པ་སྐབས་འཆོལ་བར་འགྱུར་རོ་སྙམ་ན་སྐྱོན་མེད་དེ། འདིར་
ནི་ཟླ་བའི་སྟེང་དུ་འགོད་དགོས་པས་རྗེས་སུ་སྨོས་པ་བཤད་པའི་རིམ་པ་ཙམ་ཡིན་ཞིང་།
བསྒོམ་དོན་ལ་ཚོས་སྐུའི་ལམ་འཁྱེར་གྱི་འོད་གསལ་ལས་ལངས་མ་ཐག་རང་སེམས་ཧི་
ཡིག་གི་རྣམ་པར་ནམ་མཁའ་ལ་བཞག་ནས་བློའི་ཟུར་གཅིག་གིས་གཟོད་སྲུང་བའི་འཁོར་
ལོ་དང་། པད་ཉིའི་གདན་དེའི་སྟེང་གི་ཟླ་བ་སོགས་གསལ་བཏབ་སྟེ་གོང་དུ་བཤད་པའི་
ཀུན་སློང་དང་། ཐ་མལ་གྱི་བར་དོ་ནས་ལས་དབང་གིས་རགས་པའི་སྐྱེ་སྲིད་འཛིན་
པ་དེ་སྦྱངས་པར་བྱའོ་སྙམ་པ་ཟུང་འབྲེལ་གྱི་སྒོ་ནས་ངག་ཏུ་ཧཱིཞེས་བརྗོད་པ་དང་མཉམ་
དུ་སངས་རྒྱས་ཡབ་ཡུམ་གྱི་བྱང་སེམས་དཀར་དམར་འདུས་པའི་ངོ་བོ་ཟླ་བ་དཀར་དམར་
དེ་ལ་འཁོད་པར་བསམ་དགོས་པས་ཚིག་གི་བརྗོད་རིམ་སྔ་ཕྱི་ཙམ་གྱིས་དམིགས་པ་དེ་
ཁོ་ན་ལྟར་བྱེད་དགོས་པའི་ངེས་པ་མེད་དེ། འདོད་འཇོ་ལས། རླུང་ན་པདྨ་དང་སྣ་
ཚོགས་རྡོ་རྗེའི་བར་དུ་བསྒོམ་པ་རྣམས་ལ་ནི་བར་དོ་དང་མཐུན་པར་བསྒོམ་པ་མེད་ལ།
དེ་ཕྱིན་ཆད་ལ་བཞག་ཀྱང་དབང་པོ་ཤིན་ཏུ་རྣོ་ན་མ་གཏོགས། རྟོགས་པར་ཤིན་ཏུ་དཀའ་
བ་དང་། འཆི་སྲིད་རྫོགས་མ་ཐག་བར་སྲིད་འགྲུབ་པའི་སྦྱངས་གཞི་དང་ཤིན་ཏུ་མཐུན་
ལ། རྟོགས་པར་ཡང་ཅུང་སླ་བས། ལྭ་བའི་ན་བཟའ་ཅན་གྱིས་མཛད་པ་ལྟར་སྟོང་
ཉིད་ལས་ལངས་མ་ཐག་ནཱ་ད་སོགས་ནམ་མཁར་འཇོག་པ་ནི་ཤིན་ཏུ་ལེགས་སོ། །ཞེས་
ཟླ་བ་ཙམ་དུ་མ་ཟད་ཆོ་གའི་ཚིག་མང་པོ་བར་ན་ཡོད་ཀྱང་བསྒོམ་དོན་ལ་གོང་དུ་འབྱུང་
བར་གསུངས་པ་བཞིན་ནོ། །འོན་ཀྱང་ཟླ་བའི་སྟེང་དུ་བབས་མ་ཐག་གཅིག་ཏུ་འདྲེས་



རིག་བྱེད་མའི་བསྟོད་འགྲེལ། 60
པ་མ་ཡིན་པར་འོད་ཟེར་སྤྲོ་བསྡུས་དོན་གཉེས་བྱེད་པར་མོས་པའི་མཐར་གཅིག་ཏུ་འདྲེས་
ནས་སྐུ་རྫོགས་པར་གསལ་འདེབས་དགོས་སོ། །དེ་ལྟར་གཞིའི་སྐྱེ་བ་འགྲུབ་ཚུལ་དང་
མཐུན་པར་བསྒོམ་པའི་བསྐྱེད་རིམ་དེ་ལ་བརྟེན་ནས་རྫོགས་རིམ་གྱི་ཚེ་དག་མ་དག་གི་
སྒྱུ་ལུས་པ་དེ་ཕྲ་བའི་ཡིད་ལུས་ཙམ་ལ་མི་གནས་པར་ཁམས་དཀར་དམར་འདུས་པའི་
བདག་ཉིད་ཅན་གྱི་ཕུང་པོ་རྙིང་པ་ལ་ཞུགས་ནས་ལམ་ལྷག་མ་བསྐྱེད་ཅིང་སེམས་ཅན་
གྱི་དོན་བྱེད་པ་འབྱུང་ལ། དེ་གཉིས་རིམ་གྱིས་བསྒྲུབས་པས་མཐར་འབྲས་དུས་སུ་བདེ་
སྟོང་དབྱེར་མེད་པའི་ཨེ་ཝཾ་ཆོས་འབྱུང་གཞལ་ཡས་ཁང་དུ་བཅས་པའི་ནང་དུ་སྤྲུལ་པའི་
སྐུའི་རྣམ་པར་བཞེངས་ནས་ཆོས་ཀྱི་འཁོར་ལོ་བསྐོར་བ་སོགས་གདུལ་བྱའི་དོན་མཛད་
པར་འགྱུར་རོ། །དེ་ལྟ་བུའི་ཚུལ་གྱིས་སྐུ་གསུམ་མངོན་དུ་མཛད་དེ་སྔོན་གྱི་ཐུགས་བསྐྱེད་
དང་སྨོན་ལམ་ལ་བརྟེན་ནས་མཐའ་ཡས་པའི་འཇིག་རྟེན་གྱི་ཁམས་སུ་གདུལ་བྱའི་སྐལ་
བ་དང་འཚམ་པར་སྤྲུལ་བའི་བཀོད་པ་བྱེ་བ་ཐེར་འབུམ་གྲངས་མེད་པ་སོགས་སུ་ཤར་
བ་ལས། འདིར་དབང་གི་ལྷ་མོའི་རྣམ་པར་བསྟན་པའི་སྐུའི་བཀོད་པ་འདི་ཉིད་ཀྱི་དབང་
དུ་བྱས་ཏེ་བསྟོད་པ་ལ་གསུམ། སྐུ་སྤྱི་ཙམ་དང་འབྲེལ་བར་གདུལ་བྱ་དབང་དུ་བྱེད་
ཚུལ་ལ་སྦྱར་ཏེ་བསྟོད་པ། ཕྱག་མཚན་སོ་སོའི་སྒོ་ནས་གདུལ་བྱ་དབང་དུ་བྱེད་ཚུལ་
ལ་སྦྱར་ཏེ་བསྟོད་པ། མཚན་ཙམ་གྱིས་ཀྱང་གདུལ་བྱ་དབང་དུ་བྱེད་ཚུལ་ལ་སྦྱར་ཏེ་
བསྟོད་པའོ། །དང་པོ་ནི། རྩ་བ་ལས།
།ནང་གི་ཕག་མོ་ཞལ་གཅིག་ཕྱག་བཞི་མ།
།ལྡེམ་ཀྱོག་སྒེག་པའི་ཞི་འཛུམ་བཞིན་རས་ཀྱིས།
།སྲིད་གསུམ་འདི་དག་ཡིད་ཀྱི་བརྟན་པ་ཡང་།
།ཅིག་ཅར་འཕྲོག་པའི་སྦྱོར་པས་རྣམ་པར་འགྱིངས།



61
རིག་བྱེད་མའི་བསྟོད་འགྲེལ།
ཞེས་བྱུང་། དེ་ལ་ཐོག་མ་ཁོ་ནར་འདི་སྙམ་དུ། ནང་གི་ཕག་མོ་ཞེས་པ་དེ། ཁ་སྦྱོར་
ལས། རྒོད་མ་ཁ་ནི་མེ་ཡི་གཟུགས། །ཕག་མོ་ཏི་ལ་ཀ་ཞེས་བརྗོད། །ཅེས་ལྟེ་བའི་
དམར་ཆ་གཏུམ་མོའི་མེ་ནི་ལུས་དཀྱིལ་གྱི་ཕག་མོ་སྒྲུབ་པའི་གཞི་ཡིན་པས་ནང་གི་ཕག་
མོར་བཤད་པ་ལྟ་བུ་འདིར་འོང་དོན་མེད་པས་ཇི་ལྟར་ཡིན་ཞེ་ན། སྔགས་ཀྱི་སྐབས་
འདིར་ཕྱི་ནང་ཞེས་པ་རྒྱུད་ཀྱིས་བསྡུས་མ་བསྡུས་ཙམ་ལ་མི་བྱེད་པར་དམན་མཆོག་དང་
གསང་མ་གསང་ལ་སྦྱོར་ཚུལ་སྣ་ཚོགས་ཤིག་ཡོད་དོ། །དཔེར་ན་བདེ་མཆོག་རྩ་རྒྱུད་
ཀྱི། གསང་བ་མཆོག་གིས་དགྱེས་པ་ན། །ཞེས་སོགས་བསྐྱེད་རིམ་དང་སྦྱར་བ་ལ།
ཕྱི་རྫོགས་རིམ་དང་སྦྱར་བ་ལ་ནང་གི་ཐ་སྙད་བྱས་ཏེ། དངོས་གྲུབ་སྙེ་མ་ལས། དེ་
ལྟར་ན་ཕྱི་བསྐྱེད་རིམ་ལ་སྦྱར་ན་འབྱུང་བཞི་རིམ་བརྩེགས་དང་། ནང་རྫོགས་རིམ་
ལ་སྦྱར་ན་རྡོ་རྗེའི་ལུས་སྟོན་ཏེ། ཞེས་དང༌། སྦས་དོན་ཀུན་གསལ་ལས། ནག་པོ་
སྤྱོད་པས་ལུས་ཀྱི་དཀྱིལ་འཁོར་ལ་ཕྱི་ནང་གཉིས་བཤད་པས། ཞེས་རིམ་གཉིས་ལ་དམན་
མཆོག་གི་ཆ་ནས་ཕྱི་ནང་དང་དྲང་ངེས་སུ་བཤད་པ་ལྟ་བུའོ། །གསང་བ་གསང་གི་ཆ་
ནས་བཏགས་པ་ནི། ཕྱི་དང་གསང་བ་ཐེག་པ་གསུམ། །ཞེས་རྒྱུད་སྡེ་གོང་མ་གཉིས་
ལ་རིག་འཛིན་གྱི་སྡོམ་པའི་བསྲུང་བྱ་མཐའ་ཡས་ཤིང་། དེའི་སྣོད་རུང་གི་གདུལ་བྱ་
ཆེས་དཀོན་པ་དང་། ཁྱད་པར་དུ་བླ་མེད་ཀྱི་རྒྱུད་སྡེ་རྣམས་ལ་གྱ་ཚོམ་དུ་ཞུགས་ན་ཁེ་
ལས་ཉེན་ཤིན་ཏུ་ཆེ་བས་མཐའ་དྲུག་དང་ཚུལ་བཞིའི་རྒྱས་བཏབ་བོ། །དེ་ལ་ལྟོས་ཏེ་
བྱ་སྤྱོད་ཀྱི་སྣོད་རུང་མང་བས་དེའི་ལམ་རྣམས་ཁྱབ་གདལ་དུ་བསྟན་པས་ན་ཕྱི་ཞེས་
གསུངས་ཤིང་། དེའི་ཟླས་དྲངས་ན་གོང་མ་ལ་ནང་གི་ཐ་སྙད་ཀྱང་འཇུག་གོ འཇིག་
རྟེན་གྱི་གྲགས་པ་ལ་ཡང་རྒྱལ་པོའི་བློན་པོ་ཤིན་ཏུ་གཅེས་པ་ལ་ནང་གི་བློན་པོ་ཟེར་བ་
བཞིན་ལྷ་མོ་རིག་བྱེད་མ་འདི་ཡང་དོན་གྱི་ངོ་བོ་རྡོ་རྗེ་ཕག་མོ་དང་བདག་མེད་མ་སོགས་



བམ་
རིག་བྱེད་མའི་བསྟོད་འགྲེལ། །
སུ་གཅིག་ཀྱང་། དེ་དག་རྒྱུད་ལས་ཤིན་ཏུ་གསལ་བར་བསྟན་ལ། འདི་ནི་གོང་འོག་
ཏུ་ཐོར་བུ་རེ་ཙམ་བསྟན་ནས་ཤིན་ཏུ་སྦས་པར་མཛད་པའི་གཅེས་ནོར་ལྟ་བུ་ཡིན་པས་
ནང་གི་ཕག་མོ་ཞེས་གསུངས་སོ། །རྒྱུད་གོང་འོག་ལ་སྦས་མ་སྦས་ཀྱི་ཁྱད་པར་ཡོད་
དུ་ཆུག་ཀྱང་། རྡོ་རྗེ་ཕག་མོ་དང་རིག་བྱེད་མ་གཉིས་གང་ལས་བསྟན་པའི་རྒྱུད་དང་
ལམ་རིམ་གཉིས་ལ་ཁྱད་པར་ཅུང་ཟད་ཀྱང་མེད་པས་དེ་འདྲའི་དབྱེ་བ་མི་རུང་སྙམ་ན།
སྐྱོན་མེད་དེ། སྙིགས་མའི་གདུལ་བྱ་བསོད་ནམས་དམན་ཞིང་འདོད་ཐག་ཉེ་བ་རྣམས་
ལམ་གྱི་ཡན་ལག་ཐམས་ཅད་དོར་ཏེ་ཐོག་མ་ནས་དབང་དང་མངོན་སྤྱོད་སོགས་ཀྱི་ལས་
སྦྱོར་ཁོ་ནར་ཞུགས་ནས་ཚེ་འདིའི་ལག་ཆར་བྱས་ཏེ་ཆོས་བཟང་པོ་ཆུད་གཟོན་པ་འཇམ་
དཔལ་རྩ་རྒྱུད་ལས། ཙ་ནཀྵ་ཡི་དགེ་སློང་བཞིན། །ཞེས་པའི་དཔེར་འགྲོ་བ་མང་བས་
རྒྱལ་བ་རྡོ་རྗེ་འཆང་གིས་ཀྱང་འདི་འདྲའི་རིགས་ལ་དམ་དོགས་ཆེ་བར་མཛད་པ་རྗེས་
འཇུག་རྣམས་ཀྱིས་ཤེས་དགོས་སོ། །ཞལ་གཅིག་ཕྱག་བཞི་མ་ཞེས་པ་རྟོགས་པར་སླ་
ཞིང་། འདིར་སྐུའི་རྣམ་པ་ཆ་ཚང་བ་རང་རང་གི་ཐུན་མོང་མ་ཡིན་པའི་དག་པ་དང་
བཅས་ཏེ་བསམ་ན་སྐུའི་ཆ་ཤས་རེ་རེའི་དོན་སྤྱི་བློ་ལ་ཤར་བས་ཀྱང་མི་འགྱུར་བའི་དད་
པ་སྐྱེ་ཞིང་འབྲས་བུ་ལམ་བྱེད་དགོས་པ་མང་དུ་ཡོད་པའི་ཚུལ། བརྟག་གཉིས་ལས། མ་
དག་པས་ནི་དུག་ཏུ་འགྲོ། །དག་པས་བདུད་རྩི་ལྟ་བུར་འགྱུར། །འཁོར་བའི་རྣམ་པ་
ཧེ་རུ་ཀ། །འགྲོ་བ་སྒྲོལ་བའི་གཙོ་བོ་ཉིད། །གང་གི་གཟུགས་ཀྱི་འགྱུར་བ་ཉིད། །ཅེས་
གསུངས་པ་ལྟར་ལྷའི་གཟུགས་ཀྱི་དག་པ་ཤེས་པ་གལ་ཆེ་བས་ཆ་ཚང་བར་བརྗོད་ན། ལྷན་
སྐྱེས་རོལ་པའི་སྒྲུབ་ཐབས་ལས། པདྨ་དམར་པོ་འདབ་མ་བརྒྱད་པའི་དབུས་སུ་རོའི་
སྙིང་གར་ཉི་མ་ལ་སྐྱིལ་ཀྲུང་བྱེད་པའི་གར་གྱིས་གནས་པ། ཉི་མའི་དཀྱིལ་འཁོར་ལྟ་
བུའི་འོད་ཀོར་ཅན། ཕྱོགས་མཚམས་རྣམས་སུ་དུར་ཁྲོད་བརྒྱད་ཀྱིས་བསྐོར་བ། སྐུ་
，



3
རིག་བྱེད་མའི་བསྟོད་འགྲེལ།
མདོག་དམར་པོ་བརྒྱད་གཉིས་ལོན་མ། དབུ་སྐྲ་ཁམ་ནག་གྱེན་དུ་བརྫེས་པ། དབུ་ལ་
རྒྱལ་བ་རིགས་ལྔའི་རང་བཞིན་གྱི་ཐོད་པ་ལྔ་འཛིན་པ། མི་མགོ་རློན་པའི་དོ་ཤལ་ཅན།
ཞལ་མཆེ་བ་གཙིགས་ཤིང་ལྗགས་འདྲིལ་བ། དམར་ལ་ཟླུམ་པའི་སྤྱན་གསུམ་གཡོན་
དུ་གཡོ་བ། ཁྲོ་བ་དང་སྒེག་པའི་ཉམས་ཅན། མིའི་རུས་པའི་འཁོར་ལོ་དང་། རྣ་རྒྱན་
དང༌། མགུལ་རྒྱན་དང་། གདུ་བུ་དང༌། སྐ་རགས་དང་། དབུང་རྒྱུན་དང་། ཞབས་
གདུབ་ཀྱིས་བརྒྱན་པ། རྩ་བའི་ཕྱག་གཉིས་ཀྱིས་རྣ་བའི་དྲུང་དུ་ཨུཏྤལའི་མྱུ་གུ་ཅན་གྱི་
མདའ་དང་མེ་ཏོག་དམར་པོའི་གཞུ་འགེངས་མ། ཕྱག་ལྷག་མ་དག་གིས་ཨུཏྤལ་དམར་
པོའི་ཞགས་པ་དང་ལྕགས་ཀྱུ་བསྣམས་པ་བསམ་པར་བྱའོ། །ཞེས་གསུངས་པའི་སྟེང་
ནས་བརྗོད་པར་བྱའོ། །དེ་ཡང་མངོན་བརྗོད་ལས། ཆགས་པའི་དངོས་པོ་ཁྱོད་མ་གྱུར།
ཞེས་པའི་དོན། རྗེ་བླ་མས། འདམ་གྱི་དབུས་སུ་སྐྱེས་པའི་པདྨ་བཞིན། །ཆགས་ལས་
སྐྱེས་ཀྱང་ཆགས་པའི་སྐྱོན་མ་གོས། །ཞེས་པ་ལྟར་པད་གདན་གྱིས་སྲིད་པའི་སྐྱོན་ཀྱིས་
མ་གོས་པ་མཚོན། རོ་གདན་ནི། འདོད་འཇོ་ལས། རོ་གདན་བཤད་པའི་ངེས་དོན་
ཡང་དེ་ལྟར་ཡིན་པས་ལམ་འདིར་བདག་མེད་པའི་དེ་ཁོ་ན་ཉིད་གཏན་ལ་ཕབ་ནས་བསྒོམ་
པ་གཅིག་ངེས་པར་དགོས་སོ། །ཞེས་དུར་ཁྲོད་ལ་ཞལ་འཕངས་མཛད་པ་བཞིན་སླར་
འཆད་དོ། །ཉི་མ་ནི་སྤྱི་ཤེས་རབ་ཀྱི་ཆ་ལ་སྦྱར་བ་མང་ཡང་། འདིར་ས་ར་ཧས། བདེ་
ཆེན་ཉི་མ་འབར་བས་རབ་སྨིན་པ། །ཞེས་དང་། སྟག་ཕུ་རིན་པོ་ཆེའི་མཁའ་སྤྱོད་མིའི
རིམ་གཉིས་ལས། ཉི་མའི་དྲོད་ཀྱིས་རྩི་ཤིང་ལོ་ཏོག་སྨིན་པ་ལྟར་སྒྲུབ་པ་པོའི་རྒྱུད་ཀྱི་
ཀུན་རྫོབ་བྱང་ཆུབ་ཀྱི་སེམས་ཀྱི་མྱུ་གུ་སྨིན་ཞིང་འཕེལ་བ་མཚོན། ཞེས་པ་ལྟར་རང་
གཞན་སྨིན་པར་བྱེད་པའི་ཆ་ནས་ཐབས་ལྷན་སྐྱེས་ཀྱི་བདེ་བ་ཆེན་པོ་མཚོན་དགོས་པ་
སྔ་མ་ཤེས་རབ་ལ་སྦྱར་ཟིན་པས་འོས་མེད་ཀྱི་རིགས་པས་འགྲུབ་བོ། །གདན་དེ་ལ་སྐྱིལ་



རིག་བྱེད་མའི་བསྟོད་འགྲེལ།
ཀྲུང་ཕྱེད་པའི་གང་སྟབས་ཀྱི་ཚུལ་དུ་བཞུགས་པའི་ཞབས་གཉིས་ནི་བདེ་བ་གཉིས་མཚོན་
པར་བྱས་པ་ལྟར་ན་བརྐྱངས་པས་ཀུན་རྫོབ་བདེན་པ་དང་། བསྐུམས་པས་འོད་གསལ་
དུ་སྡུད་པ་དོན་དམ་བདེན་པ་མཚོན་པས་མཐའ་གཉིས་སྤོང་བ་མཚོན་པར་ཡང་འགྲོའོ།
ལྭ་བ་པས་འགྲོ་བ་སྟོང་པ་ཉིད་ཀྱིས་སྡུད་པར་གསུངས་པའི་དོན། པྲ་ཛྷ་རཀྵི་ཏས། འགྲོ་
བ་ཐམས་ཅད་སྟོང་པ་ཉིད་ཀྱིས་གནོན་པའི་ཞེས་སྟོང་པ་ཉིད་གཅིག་ཏུ་ཞབས་ལ་ཐུན་མོང་
དུ་སྦྱར་བ་ལྟར་ན་འོག་གི་ཐབས་ཤེས་ཀྱི་ཉམས་ལེན་ཐམས་ཅད་ལ་ལྟ་བས་རྒྱས་བཏབ་
ནས་གནས་པ་མཚོན་ནོ། །ཉི་མའི་དཀྱིལ་འཁོར་ལྟ་བུའི་འོད་དཀར་ཅན་ནི། བདེ་མཆོག་
གི་མངོན་རྟོགས་སུ་ཤིན་ཏུ་དག་པའི་ཡེ་ཤེས་ཀྱི་སྣང་བ་དང་ལྡན་པས་ཉི་མའི་འོད་ཅན་
གྱི་གཟི་བརྗིད་ཆེ་བ། ཞེས་རྡོ་རྗེ་ཕག་མོའི་ཐད་དུ་གསུངས་པ་ལྟར་ཡུམ་ནི་ཐབས་ཤེས་
གཉིས་ཀྱི་ནང་ནས་ཤེས་རབ་ཀྱི་ཆ་ལ་འཇོག་དགོས་པས་གཙོ་བོར་ཤེས་རབ་ཀྱི་སྣང་བ་
མཚོན་ལ། སྒྲོན་གསལ་ལས། སངས་རྒྱས་འབར་བའི་འོད་དང་མཉམ། །ཞེས་བྱ་
བ་ནི་རང་གི་བདག་པོའི་སྐུ་མདོག་དང་འདྲ་བའོ། །ཞེས་ཁ་དོག་ལ་ཡང་འོད་དུ་བཤད་
པའི་སྐབས་ཡོད་པས་རང་མདངས་ཀྱི་འོད་ཟེར་དམར་པོ་འཕྲོ་བ་ཡང་གོ་དགོས་སོ།
ཕྱོགས་མཚམས་རྣམས་སུ་དུར་ཁྲོད་བརྒྱད་ཀྱིས་བསྐོར་ཞེས་པ་ནི། སྡོམ་འབྱུང་ལས། །
གཏུམ་དྲག་དེ་བཞིན་ཚང་ཚིང་དང་། །ཞེས་སོགས་ལྟར་ཡིན་ལ་དེའི་བརྒྱད་ཚན་སོ་
སོས་བདེན་པ་གཉིས་དང་རྩ་རླུང་ཐིག་ལེ། ལམ་ཐུན་མོང་བ་ཕྱིན་དྲུག་བསྡུ་བཞི། ཐུན་
མོང་མ་ཡིན་པ་རིམ་གཉིས་མཆོག་ཐུན་གྱི་འབྲས་བུ་དང་བཅས་པ་མཚོན་ཚུལ་རྒྱས་པར་
བཤད་དུ་ཡོད་ཀྱང་མ་སྤྲོས་སོ། །གཙོ་བོ་ནི་མན་སྙེ་ལས། ཇི་ལྟར་དུར་ཁྲོད་ན་རོ་རྣམས་
བདག་མེད་པ་དེ་ལྟར་ཐམས་ཅད་ལའོ། །ཞེས་པས་བདག་མེད་པར་སེམས་ཅན་ཐམས་
ཅད་གནས་པ་ནི་དུར་ཁྲོད་དེ། ཞེས་གསུངས་པ་ལྟར་གང་ཟག་དང་ཆོས་ཀྱི་བདག་ཏུ་



5
རིག་བྱེད་མའི་བསྟོད་འགྲེལ།
འཛིན་པ་མ་ལུས་པ་དང་བྲལ་བ་མཚོན་ལ། དུར་ཁྲོད་ཀྱིསྐད་དོད་ཤཱ་ས་ཏི་ལ་ཡི་གེ་བསྣན་
པས་ཤྭ་བ་ནི་རོ་དང་། - བ་ས་ཏི་གནས་ཏེ་རོའི་གནས་དང་། ཡང་སྒྲུབ་ཚུལ་གཅིག་
གིས་ཐ་སཱ་ན་ཞེས་རོས་གནས་པའི་བྱ་བ་བྱེད་པར་གོ་ཞིང་གནས་པའི་བྱ་བ་སྤྱོད་ལམ་
བཞི་དང་སྦྱོར་ཚུལ་སོགས་གཞན་དུ་གསལ་ལོ། །སྐུ་མདོག་དམར་བ་ནི་འདི་ཉིད་ཀྱི་
བསྟོད་པ་ཌོ་སྤྱི་ཧེ་རུ་ཀས་མཛད་པ་ལས། སོ་སོར་རྟོག་པས་འགྲོ་བའི་དོན་མཛད་པས།
དམར་བའི་འོད་འཕྲོ་ཉི་མ་སྟོང་གི་གཟི། །ཞེས་པ་ལྟར་སོར་རྟོག་ཡེ་ཤེས་ཀྱི་རང་མདངས་
སུ་མཚོན་ཏེ་འདི་ནི་གཞལ་ཡས་ཁང་གི་ཕྱོགས་མདོག་དང་རིགས་ལྔའི་སྐབས་སོགས་
ཀུན་ཏུ་གྲགས་ཆེའོ། །འཕགས་པ་རིན་པོ་ཆེས་མཛད་པའི་བསྟོད་པ་ལས། བརྩེ་བའི་
རྗེས་ཆགས་པདྨ་རཱ་གའི་མདོག །ཅེས་པ་ལྟར་ན་འགྲོ་བ་ལ་རྗེས་སུ་ཆགས་པ་མཚོན་
པའི་སྐུ་མདོག་དམར་བ་ཞེས་ཀྱང་བཤད་དགོས་སོ། །བརྒྱད་གཉིས་ལོན་མ་ཞེས་པ་ནི་
ལྭ་བ་པའི་འགྲེལ་པ་ལས། སྤུ་ལྗང་བདེ་བ་བསྐྱེད་པ་ཡི། །ཞེས་པ་ལྟར་བཅུ་དྲུག་ནི་
ལང་ཚོ་གསར་པའི་བདེ་བ་ཤིན་ཏུ་རྒྱས་པའི་དུས་ཡིན་པས་དེ་དང་འདྲ་བར་ལྷན་སྐྱེས་
ཀྱི་བདེ་བ་ཆེན་པོ་དགའ་བ་བཅུ་དྲུག་རྒྱས་པ་མཚོན། དབུ་སྐྲ་ཁམ་ནག་གྱེན་དུ་བརྗེས་
པ་ནི་ཌོམྦི་ཧེ་རུ་ཀས་འཕགས་མའི་ཞལ་གཟིགས་དུས་བསྟོད་པ་མཛད་པ་ལས། འཁོར་
བ་ལས་གྲོལ་དབུ་སྐྲ་བརྗེས། །ཞེས་པ་ལྟར་འཁོར་བའི་འཆིང་བ་ལས་རིང་དུ་འདས་
པ་མཚོན་པས་རྡོ་རྗེ་གྲུབ་པའི་འགྲེལ་པར་མྱ་ངན་ལས་འདས་པའི་གོ་འཕང་སྟོན་པ། ཞེས་
བཤད་པ་དང་གཅིག་གོ དབུ་ལ་རིགས་ལྔའི་རང་བཞིན་གྱི་ཐོད་ལྔ་འཛིན་པ་ཞེས་པ་
ནི། བརྟག་པ་དང་པོའི་ལེའུ་དྲུག་པ་ལས། སངས་རྒྱས་ལྔ་ཡི་ཐོད་པ་རྣམས། །རྣལ་
འབྱོར་སྤྱོད་པས་རྣམ་པར་འཛིན། །ཐོད་པ་སོར་ལྔ་པ་ཡི་ཚད། །བྱས་པའི་ཅོད་པན་
འཛིན་པར་བྱེད། །ཅེས་ཕུང་པོ་ལྔ་དག་སྟེ་རིགས་ལྔའི་གོ་འཕང་མངོན་དུ་བྱས་ལ། རིགས་



རིག་བྱེད་མའི་བསྟོད་འགྲེལ། 66
ལྔ་པོ་རེ་རེ་ནས་ཀྱང་ཡེ་ཤེས་ལྔའི་བདག་ཉིད་ཅན་དུ་གནས་པ་མཚོན་པའམ། པྲཛྷ་རཀྱི་
ཏའི་འགྲེལ་པར་བཤད་པ་བཞིན་ཐོད་པ་སྐམ་པོས་ཆོས་ཀྱི་དབྱིངས་དང་། གྱེན་དུ་ལངས་
པས་དེའི་ངང་ལས་བཞེངས་པར་སྟོན་ནོ། །མི་མགོ་རློན་པའི་དོ་ཤལ་ཅན་ཞེས་པ་ནི།
རྣལ་འབྱོར་རོལ་པའི་དགའ་སྟོན་ལས། མགོ་འཕྲེང་ལྔ་བཅུ་ཨ་ལི་ཀཱ་ལི་ལྔ་བཅུ་དག་
པར་བདེ་མཆོག་སོགས་ཀྱི་རྒྱ་གཞུང་དུ་མ་ལས་གསུངས་ལ། ཞེས་པ་ལྟར་དབྱངས་
གསལ་ལྔ་བཅུའི་མིག་གིས་བསྟན་པའི་བྱང་སེམས་དཀར་དམར་འགྲོ་འོང་གི་འཕེལ་འགྲིབ་
འགག་པ་མཚོན་ཞིང་། ཡང་ན་ཌོ་སྦི་ཧེ་རུ་ཀས། མི་དགེ་བཅུ་པོ་རྣམ་དག་དཔལ། །སྐུ་
ལ་བརྒྱ་ཕྱེད་ཕྲེང་བས་བརྒྱན། །ཞེས་པ་ལྟར་སྲོག་གཅོད་སོགས་མི་དགེ་བཅུ་དག་པར་
སྟོན་པའི་ཕྱིར་གསར་མ་ཐག་པ་ལྟ་བུ་ཁྲག་འཛག་བཞིན་པའི་མབདོ་འཕྲེང་འཕྱང་བ་ལ་
བཤད་དུ་རུང་ངོ༌། །ཞལ་མཆེ་བ་གཙིགས་པ་ནི་འདོད་འཇོ་ལས། བདུད་བཞི་འཇོམས་
པའི་མཆེ་བ་གཙིགས་ཤིང་འཇིགས་སུ་རུང་བའོ། །ཞེས་གསུངས་པ་ལྟར། ཕུང་པོ།
ཉོན་མོངས། འཆི་བདག ལྷའི་བུའི་བདུད་བཞི་ལས་རྒྱལ་བ་ཡིན་ལ། བསོད་ནམས་
ལྷུན་གྲུབ་ལེགས་པའི་འབྱུང་གནས་ཀྱི་རིག་བྱེད་མའི་བསྟོད་པར་ཡང་། བདུད་བཞི་
སྐྲག་མཛད་མཆེ་བ་ཅུང་ཟད་གཙིགས། །ཞེས་བཤད་དོ། །ལྗགས་འདྲིལ་བ་ནི། འདོད་
འཇོ་ལས་ཟུར་དུ་མ་གསུངས་ཀྱང་སྔ་མའི་མཇུག་གི་འཇིགས་སུ་རུང་བ་ཞེས་པས་བསྟན་
པ་ཡིན་ཏེ། ཞི་བ་ཡེ་ཤེས་ཀྱིས། ལྗགས་འདྲིལ་ཚེམས་ཆེན་གཙིགས་པ་ཁྲག་གིས་མྱོས།
ལྷ་དང་བཅས་པའི་འཇིག་རྟེན་ཞལ་དུ་གསོལ། །ཞེས་མཆེ་བ་གཙིགས་པས་ལྷའི་བུའི་
བདུད་སོགས་གདུག་པ་ཅན་རྣམས་ཕྱེ་མར་འཐག་ཅིང་། ལྗགས་འདྲིལ་བས་དེ་དག་
གི་ཁྲག་རྣམས་བདེ་བ་ཆེན་པོའི་རང་བཞིན་དུ་མྱོང་ཞེས་གཉིས་ཀ་འབྲེལ་མར་གསུངས་
པ་ལྟར་ཁྲག་དམར་ཚིལ་ཚིལ་གསོལ་བས་གདུག་པ་ཅན་རྣམས་འཇིགས་པར་བྱེད་པའི་



67
རིག་བྱེད་མའི་བསྟོད་འགྲེལ།
དོན་ནོ། །དམར་ལ་ཟླུམ་པའི་སྤྱན་གསུམ་གཡོན་དུ་གཡོ་བ། ཞེས་པའི་ཟུར་དང་པོ་
དམར་བ་ནི། བརྟག་གཉིས་ལ། སྙིང་རྗེའི་སྤྱན་ནི་དམར་བ་ལ། །ཞེས་པ་ལྟར་སྙིང་
རྗེ་ཆེན་པོས་ལུས་ཅན་ཀུན་ལ་རྟག་ཏུ་གཟིགས་པ་མཚོན། ཟུར་གཉིས་པ་སྤྱན་གསུམ་
དང་ལྡན་པ་ནི། འདོད་འཇོ་ལས། ཇི་སྙེད་པ་ཐམས་ཅད་གཟིགས་པ་ནི་སྤྱན་གསུམ།
ཞེས་གསུངས་ཤིང་། ཌོ་ལྕི་ཧེ་རུ་ཀས། ཡོན་ཏན་རྒྱན་ལྡན་སྐུ་གསུང་ཐུགས། །དག་
པའི་ཕྱིར་ན་སྤྱན་གསུམ་མོ། །ཞེས་གསུངས་པ་ནི། བརྟག་པ་དང་པོའི་ལེའུ་དགུ་པ།
ལས། རྡོ་རྗེ་གསུམ་གྱི་དག་པའི་སྤྱན། །ཞེས་པའི་དགོངས་པ་རྨ་མེད་པ་ཡིན་ཞིང་།
དུས་གསུམ་མཁྱེན་པའི་སྤྱན་གསུམ་ཞེས་ཀྱང་བཤད་དོ། །ཟུར་ཕྱི་མ་གཡོན་དུ་གཡོ་
བ་ནི། མ་རྒྱུད་ཀྱི་སྒོས་ཆོས་གཙོ་བོ་ཞིག་ཡིན་ཏེ། ཧེ་རུ་ཀ་མངོན་འབྱུང་ལས། དཔལ་
ལྡན་ཁྲག་འཐུང་གཡོན་པས་སྤྱོད། །ཅེས་དང་། བདེ་མཆོག་རྩ་རྒྱུད་ལས། །རྣལ་
འབྱོར་པ་རྟག་གཡོན་ནས་སྤྱོད། །ཅེས་བལྟ་རེག་འགྲོ་བ་སོགས་ཀྱི་ཀུན་སྤྱོད་ཐམས་
ཅད་ལ་གཡོན་གཙོ་བོ་དང་ཐོག་མར་བྱ་བར་གསུངས་པ་བཞིན། མངོན་བརྗོད་ལས།
གཡོན་པའི་སྤྱོད་པ་ཤེས་རབ་སྟེ། །གཡས་པ་དེ་བཞིན་ཐབས་ཡིན་ནོ། །ཞེས་པའི་ཤེས་
རབ་ཀྱང་སྟོང་ཉིད་ལ་བྱས་ན་དག་མ་དག་གི་སྣོད་བཅུད་རྒྱུ་འབྲས་ཐམས་ཅད་དེའི་ངང་
ལས་འགྲུབ་པར་འགྱུར་ཞིང་། ཡུལ་ཅན་ཡེ་ཤེས་ཁྱད་པར་ཅན་ལ་བྱས་ན་དག་པའི་
སྣོད་བཅུད་ཐམས་ཅད་དེ་ལས་འབྱུང་བ་ནི་སྐབས་འདིའི་མཚོན་དོན་ཡིན་ནོ། །སྣོད་
བཅུད་མཐའ་དག་དེ་ལས་འབྱུང་བར་གསུངས་པ་ནི་གཡོན་པའི་ཀུན་སྤྱོད་བྱེད་པའི་རྒྱུ་
མཚན་ཡང་ཡིན་ཏེ། རྡོ་རྗེ་མཁའ་འགྲོ་ལས། བརྟན་པ་དང་ནི་གཡོ་བ་ཡི། །འགྲོ་
ཀུན་གཡོན་ལས་བྱུང་བས་ན། །གཡོན་གྱིས་བཟའ་ཞིང་གཡོན་མཆོད་བྱ། །ཞེས་སོ།
ཁྲོ་བ་དང་སྒེག་པའི་ཉམས་ཅན་ཞེས་པ་ནི། བརྟག་ཉིས་ལས། སྒེག་ཅིང་དཔའ་བ་མི་



68
རིག་བྱེད་མའི་བསྟོད་འགྲེལ།
སྡུག་པ། །རྒོད་ཅིང་དྲག་ཤུལ་འཇིགས་རུང་བ། །སྙིང་རྗེ་རྔམ་དང་ཞི་བ་ཡི། །གང་
དགུའི་རོ་དང་ལྡན་པ་ཉིད། །ཅེས་ཉམས་དགུ་གསུངས་ཀྱང་ཞི་དྲག་གི་ཉམས་གཉིས་
སུ་འདུ་བས། འདིར་ཁྲོ་བ་དང་སྒེག་པ་གཉིས་ཀྱིས་གཞན་རྣམས་བསྡུས་པ་ཡིན་ལ། མཚོན་
ཚུལ་ནི། འདོད་འཇོ་ལས། རྣམ་སྣང་ལ་སོགས་པའི་རིགས་ལྔ་། སྤྱན་མ་ལ་སོགས་
པའི་ཡུམ་བཞིའི་རང་བཞིན་གྱི་ཞི་གནས་དང་། ལྷག་མཐོང་གི་ཤིན་ཏུ་དག་པའི་ཉམས་
དང་ལྡན་པས་སྒེག་པ་ལ་སོགས། ཞེས་པ་ལྟར་ཐུན་མོང་མ་ཡིན་པའི་ཞི་ལྷག་ཟུང་འབྲེལ་
གྱི་མཐུས་ཕུང་ཁམས་ཐམས་ཅད་སྦྱངས་པས་གཟུགས་སྐུ་གང་འདོད་དུ་བསྒྱུར་བ་མཚོན།
དེ་ཡང་གར་གྱི་ཉམས་སོ་སོའི་ཁྱད་པར་ནི། ཁ་ཆེའི་རིན་ཆེན་རྡོ་རྗེ་བདེ་མཆོག་གི་གཞུང་
ལས། དབང་ཕྱུག་ཆེན་པོ་སྒེག་པའི་ཉམས་བཅོམ་ནས། །གཉིས་མེད་ཡུམ་ལ་འཁྱུད་
ནས་འགྱིང་བག་བཞུགས། །གཞོན་ནུ་གདོང་དྲུག་དཔའ་བའི་ཉམས་བཅོམ་ནས། འཇིགས་
བྱེད་དུས་མཚན་གཡས་བརྐྱངས་ཞབས་ཀྱིས་མནན། །ཁྱབ་འཇུག་ཞལ་གསུམ་འཇིགས་
པའི་ཉམས་བཅོམ་ནས། །ཞལ་བཞི་མངའ་ཞིང་བཅུ་གཉིས་ཕྱག་དང་ལྡན། །ལྷ་ཆེན་
ཚངས་པ་རྒོད་པའི་ཉམས་བཅོམ་ནས། །གཡས་ཞལ་སེར་པོ་བཞད་པའི་ཚུལ་དུ་གནས།
ཚོགས་ཀྱི་བདག་པོ་གཤེ་བའི་ཉམས་བཅོམ་ནས། །གླང་ཆེན་ལྤགས་བསྣམས་རྒྱན་བྱས་
མཆེ་བ་གཙིགས། །ལྷ་མིན་སྒྲ་གཅན་ཉི་ཟླ་ཁར་བཅུག་ནས། །རྔམ་པའི་ཉམས་བཅོམ་
ཚངས་པའི་མགོ་བོ་བསྣམས། །བརྒྱ་བྱིན་སྤྱན་མང་ཞི་བའི་ཉམས་བཅོམ་ནས། །སྐུ་
ལ་སྤྱན་གསུམ་གཟི་བརྗོད་ལྡན་པ་པོ། །མེ་ལྷ་ཚངས་པ་ཞི་བའི་ཉམས་བཅོམ་ནས། །ཐལ་
བའི་ཚོམ་བུས་སྐུ་ལ་བརྒྱན་པའོ། །ཀླུ་ཆེན་བེ་ཤ་རྨད་བྱུང་ཉམས་བཅོམ་ནས། །མི་
མགོ་ལྔ་བཅུ་དག་གིས་དོ་ཤལ་བྱས། །ཞེས་ལྷ་ཆེན་རེ་རེ་འདུལ་ཚུལ་དང་གར་གྱི་ཉམས་
རེ་སྦྱར་ནས་གསུངས་ལ་ཉམས་སོ་སོའི་རྣམ་གཞག་ཞིབ་པར་ནི་དྲང་སྲོང་རྒྱས་པའི་བསྟན་



རིག་བྱེད་མའི་བསྟོད་འགྲེལ། 69 .
བཅོས་སུ་བཤད་བ་རྒྱུད་འགྲེལ་རྣམས་སུ་དྲངས་པ་ལྟར་རོ། །མིའི་རུས་པའི་འཁོར་
ལོ་དང་། རྣ་རྒྱན་དང་། མགུལ་རྒྱན་དང༌། གདུ་བུ་དང༌། སྐ་རགས་དང་། དཔུང་
རྒྱན་དང༌། ཞབས་གདུབ་ཀྱིས་བརྒྱན་མ། ཞེས་པས་ཕྱག་རྒྱ་ལྔ་བསྟན་ལ། དེ་ཡང་
སྤྱིར་ཕྱག་རྒྱ་དྲུག་གི་འདྲེན་ཚུལ་ལ། ལུ་ཨི་པས། མགུལ་རྒྱན། གདུ་བུ། རྣ་ཆ།
གཙུག་གི་ནོར་བུ། མཆོད་ཕྱིར་ཐོགས། ཐལ་ཆེན་རྣམས་ལ་བཤད། མངོན་བརྗོད་
ལས་གཙུག་གི་ནོར་བུ་མ་བགྲང་བར་མགོ་འཕྲེང་བགྲང་། སྒྲུབ་ཐབས་འཁྲུལ་སྤོང་ལས་
གཙུག་གི་ནོར་བུ་དང་མཆོད་ཕྱིར་ཐོགས་ཀྱི་དོད་ལ་རིམ་བཞིན་འཁོར་ལོ་དང་རྐེད་རྒྱན་
བཞག་གོ། རྣལ་འབྱོར་རོལ་པའི་དགའ་སྟོན་ལས་ལཱུ་ཨི་པའི་ལུགས་དེ་ཀུན་སྤྱོད་དང་
མཐུན་པར་གསུངས་ཀྱང་། ཀུན་སྤྱོད་ལས་རྒྱན་དང་པོ་ལྔ་གསུངས་པའི་མཇུག་ཐོགས་
སུ། འོག་པགས་སྲོག་ཤིང་བརྒྱད་ཉིད་དེ། །ཞེས་གསུངས་པས་ཐལ་ཆེན་མི་འདྲེན་
པར་འོག་པགས་བགྲང་དགོས་ཞེས་ཀྱང་སྔ་མ་མང་པོས་བཤད་དོ། །དེ་ལྟར་ལུགས་
མང་ཡང་འདིར་གཙོ་བོ་ཀྱི་རྡོར་གྱི་རྒྱུད་ལ་བརྟེན་དགོས་པས་དེས་གསུངས་ཚུལ་ནི།
བརྟག་པ་དང་པོའི་ལེའུ་དྲུག་པ་ལས། རྣ་བ་དག་ལ་རྣ་ཆ་བཟང་། །སྤྱི་བོར་འཁོར་ལོ་
རྣམ་པར་འཛིན། །ལོག་པ་དག་ལ་ལག་གདུབ་གཉིས། །རྐེད་པ་ལ་ཡང་སྐ་རགས་
ཉིད། །རྐང་པར་དེ་བཞིན་རྐང་གདུབ་བོ། །ལག་པའི་རྩ་བར་དཔུང་རྒྱན་ཉིད། །མགྲིན་
པར་རུས་པའི་ཕྲེང་བ་སྟེ། །ཞེས་གསུངས་པ་དང་སྐབས་འདིའི་མངོན་རྟོགས་ཀྱི་ཚིག་
ཟིན་ཤིན་ཏུ་མཐུན་ཞིང་། གཉིས་ཀར། ཕྱག་གདུབ། ཞབས་གདུབ། .དཔུང་རྒྱན་
གསུམ་སོ་སོར་འགྲང་ཡང་ཕྱག་རྒྱ་ལྔ་འདྲེན་པའི་ཚེ་དེ་གསུམ་གདུ་བུ་ཞེས་གཅིག་ཏུ་བྱེད་
དགོས་པ་དག་པའི་སྐབས་ཀྱིས་ཤེས་སོ། །ཐལ་ཆེན་གྱི་བཤད་པ་འོག་ནས་འབྱུང་ཡང་
དཀྱུས་གཅིག་ཏུ་བཤད་ཚུལ་ཕྱག་རྒྱ་ལྔ་ཁོ་ནའི་དབང་དུ་བྱས་སྣང་བས་ལུགས་འདི་གཞིར་



རིག་བྱེད་མའི་བསྟོད་འགྲེལ། 70
བཞག་ལ་ཡབ་ཡུམ་གྱི་ཕྱག་རྒྱུར་གྲངས་མི་མཚུངས་པའི་རྒྱུ་མཚན་སྤྲོ་མི་དགོས་སམ་
སྙམ་མོ། །སྐབས་དོན་དེ་དག་གི་དག་པ་སྦྱོར་ཚུལ་ནི། ཁ་ཅིག་བརྟག་པ་ཕྱི་མའི་ལེའུ་
དྲུག་པ་ལས། བླ་མ་སློབ་དཔོན་འདོད་ལྷ་ལ། །ཕྱག་འཚལ་དོན་དུ་འཁོར་ལོ་འཛིན།
བླ་མ་རྡོ་རྗེ་འཛིན་པ་ལ། །སྨོད་ཚིག་མི་ཉན་པ་ཡི་ཕྱིར། །རྣ་བ་དག་ལ་རྣ་ཆ་འཛིན།
སྔགས་ཀྱི་བཟླས་པའང་མགུལ་རྒྱན་ཉིད། །གདུ་བུ་སྲོག་ཆགས་གསོད་པ་སྤངས། །ཕྱག་
རྒྱ་བསྟེན་པ་སྐ་རགས་ཉིད། །ཅེས་པ་དང་སྦྱར་བ་དེ་འདྲའི་ཉམས་ལེན་མཐར་ཕྱིན་
པ་ལ་བྱས་ན་ཕྱིན་དྲུག་གི་དག་པ་དང་སྦྱར་རུང་ཙམ་ཡོད་ཀྱང་འདི་གཙོ་བོ་རྗེས་འཇུག་
གི་དྲན་པ་གསོ་བའི་དགོས་པ་སྟོན་བྱེད་ཡིན་ལ། དག་པ་དངོས་ནི་བརྟག་པ་དང་པོའི་
ལེའུ་བརྒྱད་པ་ལས། སངས་རྒྱས་ལྔ་ནི་རྣམ་དག་པས། །འདི་ལྔ་ཕྱག་རྒྱ་དག་པའོ།
ཞེས་དང༌། ལེའུ་དགུ་པར། གུག་སྐྱེད་ཀྱི་ནི་སངས་རྒྱས་ལྔ་། །ཞེས་པ་ཡང་མཁས་
གྲུབ་ཀྱི་རྣམ་བཤད་ལས། མན་ལ་ཨུའི་རྐྱེན་བྱིན་པས་མུ་དྲ་སྟེ་དེ་ཉིད་ཕྱག་རྒྱ་ཞེས་པར་
འགྱུར་རོ། །ཞེས་སོ། །དེ་དག་གི་རྣམ་གཞག་རྒྱས་པར་ལེའུ་དྲུག་པ་ལས། འཁོར་
ལོའི་གཟུགས་ཀྱིས་མི་བསྐྱོད་པ། །རྣ་ཆའི་བདག་ཉིད་འོད་དཔག་མེད། །མགུལ་གྱི་
ཕྲེང་བ་རིན་ཆེན་བདག །ལག་པར་རྣམ་པར་སྣང་མཛད་བརྗོད། །སྐ་རགས་ལ་ནི་
དོན་ཡོད་གནས། །ཞེས་སོགས་དང་། འདིའི་བསྟོད་པར་ཌོ་སྦི་ཧེ་རུ་ཀས། རྒྱལ་བ་
རྣམ་རྒྱལ་ཕྱག་རྒྱ་ཉིད། །ཅེས་སོགས་ཀྱིས་ལྷའི་དག་པ་གཙོ་བོར་གསུངས་ལ། དུས་
འཁོར་དང་བདེ་མཆོག་རྩ་རྒྱུད་སོགས་ལས་ཕར་ཕྱིན་དྲུག་ལ་སྦྱར་ཏེ་ལམ་གྱི་དག་པ་དང་།
ཀུན་སྤྱོད་ལས། དཔའ་བོའི་གོ་ཆ་དྲུག་གི་ནི། །རྒྱ་འདིས་ལུས་ནི་མཛེས་པ་ཡིན། །ཞེས་
པའི་དོན་བཞིན་ལུ་ཧི་པས། དཔའ་བོའི་རྩ་བའི་སྔགས་སོགས་དང་། །ཚངས་པའི་སྐུད་
པ་སོགས་སུ་བརྟག །ཅེས་པ་སྔགས་ཀྱི་དག་པ་སོགས་ཤིན་ཏུ་མང་ཞིང་རྒྱན་སོ་སོའི་



ཤེལ།
རིག་བྱེད་མའི་བསྟོད་འགྲེལ།
དབྱིབས་སོགས་བཤད་ན་ཆེས་མང་བར་འགྱུར་བས་མ་སྤྲོས་སོ། །ཌོ་ལྕི་ཧེ་རུ་ཀས་མཛད་
པའི་འདིའི་སྒྲུབ་ཐབས་ཀྱི་དཔེ་རྣམས་སུ་ཕྱག་རྒྱ་དྲུག་དང་ཡང་དག་ལྡན། །ཞེས་འབྱུང་
བ་མ་དག་པར་མངོན་ཏེ། དེས་མཛད་པའི་བསྟོད་པར། དྲག་ཆེན་ཕྱག་རྒྱ་ལྔ་ཡིས་
བརྒྱན། དེ་བརྟག་པ་དང་པོའི་ལེའུ་བརྒྱད་པའི་ཚིག་མ་བཅོས་པར་བཀོད་པ་ཡིན་འདུག་
པས་སོ། །རྩ་བའི་ཕྱག་གཉིས་ཀྱིས་རྣ་བའི་དྲུང་དུ་ཨུཏྤལ་ལའི་མྱུ་གུ་ཅན་གྱི་མདའ་དང་
བཅས་པའི་གཞུ་འགེངས་མ། ཕྱག་ལྷག་མ་དག་གི་ཨུཏྤལ་ལ་དམར་པོའི་ཞགས་པ་དང་
ལྕགས་ཀྱུ་བསྣམས་པ། ཞེས་པའི་དོན་ལ། ཕྱག་བཞི་ནི་ཌོ་སྦི་ཧེ་རུ་ཀས། བདུད་དག་
ཕྱག་བཞི་མ་ལ་འདུད། །ཅེས་པ་བརྟག་གཉིས་ལས། ཕྱག་གི་དག་པ་སྟོང་པ་ཉིད། །བདུད་
དག་པ་ལས་ཞབས་རྣམས་ཉིད། །ཅེས་གཙོ་བོ་ཕྱག་བཅུ་དྲུག་དང་ཞབས་བཞི་པ་ཡིན་
པས་ཕྱག་སྟོང་ཉིད་བཅུ་དྲུག་དང་། ཞབས་བདུད་བཞི་དག་པ་ལ་སྦྱར་ཡང་། འདིར་
ཞབས་སྟོང་ཉིད་ལ་སྦྱར་བས་ཕྱག་གྲངས་ཀྱི་ཆ་ནས་བདུད་བཞི་དག་པ་ལ་སྦྱར་བ་རྒྱུད་
དོན་མན་ངག་གིས་རྒྱས་འགེབས་ཚུལ་ཞིག་ཡིན་པར་མངོན། དེ་ལྟར་ན་དད་བརྩོན
དྲན་པ་ཏིང་ངེ་འཛིན་གྱི་སྟོབས་བཞི་བཞི་དག་པ་ལ་ཡང་སྦྱར་རུང་ལ། མི་འཇིགས་
ཕྱག་གིས་འགྲོ་རྣམས་དབུགས་འབྱིན་ཞིང་། །ཡིད་འོང་ཨུཏྤལ་དམར་པོས་འོད་མཛད་
མ། །ཚད་མེད་བཞི་ལྡན་ཕྱག་བཞི་མངའ་བ་ཡི། །ཡུམ་མཆོག་ཁྱོད་ལ་གུས་པས་ཕྱག་
འཚལ་ལོ། །ཞེས་ཟེར་བ་དང་། དེ་ལ་བརྟེན་ནས་ཚད་མེད་བཞིས་འགྲོ་བའི་དོན་བྱེད་
པས་ཕྱག་བཞི་པ། ཞེས་ཟེར་བ་རྣམས་ལ་རྒྱུད་ཀྱི་ཁུངས་ཡོད་མེད་དཔྱད་དགོས་སོ།
མདའ་གཞུའི་མཚོན་དོན་ནི་ཌོམྦྷི་ཧེ་རུ་ཀས། ཉོན་མོངས་འབིག་ཕྱིར་མདའ་གཞུ་ཐོགས།
ཞེས་ཐུན་མོང་དུ་སྦྱར་ལ། རྡོ་རྗེ་གྲུབ་པའི་འགྲེལ་བར། མདས་རྣམ་རྟོག་གི་ཟུག་རྔུ་
ལ་བསྣུན་པ། གཞུས་འཇིག་རྟེན་གསུམ་ལས་རྒྱལ་བ། ཞེས་སོ་སོར་སྦྱར་རོ། །ལྕགས་
，
བ



རིག་བྱེད་མའི་བསྟོད་འགྲེལ། 72
ཀྱུ་ནི་རོ་མ་བྷེ་ཧེ་རུ་ཀས། ལྕགས་ཀྱུས་ཉོན་མོངས་འདམ་ནས་འདྲེན། །ཞེས་པ་གོ་
སླ་ཞིང་། ཡང་དེ་ཉིད་ཀྱིས། སྟོང་པ་ཉིད་ལས་མི་གཡོའི་ཕྱིར། །གཡས་འོག་ལྕགས་
ཀྱུ་དག་གིས་མཛེས། །ཞེས་གསུངས་པ་དང་། རྡོ་རྗེ་གྲུབ་པའི་འགྲེལ་པར། ལྕགས་
ཀྱིས་ཡེ་ཤེས་ཀྱི་འཁོར་ལོ་དང་གདུག་པ་ཅན་རྣམས་འགུགས་པར་བྱེད་པ་ཞེས་གསུངས་
པ་གནད་གཅིག་སྟེ་ཡེ་ཤེས་པ་དགུག་ཅིང་དངོས་གྲུབ་ལེན་པ་ཐམས་ཅད་གོང་དུ་བཤད་
པ་ལྟར་དམིགས་མེད་ཀྱི་ངང་ནས་བྱེད་ཅིང་། གདུག་ཅན་དགུག་པ་དང་སྒྲོལ་བ་སོགས་
ཀྱང་དེའི་ངང་ནས་བྱེད་དགོས་པའི་དོན་ནོ། །དེ་ལྟར་ཡང་མི་གཡོ་བའི་རྟོག་པ་ལས།
བྱང་ཆུབ་སེམས་ནི་བརྟེན་བྱས་ནས། །སྔགས་ཀྱི་དངོས་གྲུབ་གསུངས་པ་སྟེ། །གཞན་
དུ་སྔགས་གྲུབ་ཆོ་ག་ཡི། །བྱ་བ་ཐམས་ཅད་འབྲས་བུ་མེད། །ཅེས་གསུངས་ཤིང་འདིའི་
བྱང་ཆུབ་ཀྱི་སེམས་ནི་སྟོང་ཉིད་ཀྱི་ལྟ་བ་ལ་སྦས་དོན་ཀུན་གསལ་ལས་གསུངས་སོ། ཞགས་
པ་ནི་ཌོམྦི་ཧེ་རུ་ཀས། ཨུཏྤལས་ནི་དབང་དུ་མཛད། །ཅེས་པ་ཁམས་གསུམ་དབང་
དུ་བསྡུ་བ་ལ་སྦྱར་རུང་ཡང་། དེའི་དགོངས་པ་གཙོ་བོ་ནི་བསྟོད་པ་ཅིག་ཤོས་སུ། དབྱིངས་
ལས་རྒྱལ་བ་ཨུཏྤ་ལ། །རབ་ཏུ་རྒྱས་པ་བསྣམས་མཛད་ཅིང་། །ཞེས་པ་འདི་ཡིན་ཏེ།
རྡོ་རྗེ་གྲུབ་པའི་འགྲེལ་བར། ཞགས་པས་ཡང་དག་པའི་ཡེ་ཤེས་ཀྱིས་རྒྱུད་འཆིངས་པ།
ཞེས་དང་། ཀུན་མཁྱེན་འཇམ་དབྱངས་བཞད་པའི་རྟོག་བདུན་མཆན་འགྲེལ་ལས། ཡང་
དག་པའི་ཡེ་ཤེས་སུ་འཆིང་བས་ཞགས་པ། ཞེས་གསུངས་ལ། འདོད་འཇོར། ཡང་
དག་པའི་ཡེ་ཤེས་ཀྱིས་བཅིངས་པས་རྡོ་རྗེའི་ཞགས་པ་ཞེས་གསུངས་པས་རྒྱལ་བ་རྣམས་
བདེ་སྟོང་གི་ཡེ་ཤེས་ཀྱིས་བཅིངས་ནས་དབང་དུ་བྱེད་པའི་དོན་ནོ། །གཞན་ཡང་ལྷན་
སྐྱེས་རོལ་པའི་མངོན་རྟོགས་འདིར་ཁྱད་གཞི་དངོས་སུ་མ་སྨོས་པ་འཁོར་འདས་མཐའ་
དག་ཆོས་ཀྱི་དབྱིངས་སུ་རོ་གཅིག་པས་ཞལ་གཅིག་པ། ཐུགས་རྒྱུད་ཟག་མེད་ཀྱི་བདེ་



རིག་བྱེད་མའི་བསྟོད་འགྲེལ།
བས་གང་བས་ཆུ་འཛིན་དང་འོ་འཛིན་རྒྱས་པ། ཆགས་སོགས་ཉོན་མོངས་སྦྱོང་བས་
སྟག་ཤམས་སོགས་ཀྱང་དྲན་པར་བྱ་དགོས་ལ། རྡོ་རྗེ་སྙིང་འགྲེལ་གྱི་དཔེ་རྣམས་སུ་
ཐོར་ཚུགས་ལ་ཟླ་ཕྱེད་ཅེས་འབྱུང་བ་དཔྱད་དགོས་ཏེ་ཐལ་ཆེན་མ་བཤད་པའི་རྒྱུ་མཚན་
ལྟར་རོ། །གཞན་ཡང་བརྟག་ཉིས་ཀྱི་ལེའུ་དགུ་པ་རྣམ་དག་གི་ལེའུ་ལས། གཟུགས་
ཕུང་རྡོ་རྗེ་མ་ཡིན་ཏེ། །ཞེས་སོགས་ཕུང་པོ་ལྔའི་དག་པ། གཟུགས་ལ་དཀར་མོར་རྟག་
ཏུ་བཤད། །ཅེས་སོགས་ཡུལ་དྲུག་གི་དག་པ། ས་ནི་པུཀྐ་སི་ཞེས་བཤད། །ཅེས་སོགས་
ཁམས་བཞིའི་དག་པ། ཞེ་སྡང་ཞེས་བཤད་རྡོ་རྗེ་མ། །ཞེས་སོགས་ཉོན་མོངས་ལྔའི་
དག་པ་རྣམས་བསྐྱེད་རིམ་གྱི་ལག་རྗེས་འཇོག་ཚུལ་གྱི་དབང་དུ་མཛད་དེ་རྒྱས་པར་
གསུངས་ལ། རྫོགས་རིམ་གྱི་ལག་རྗེས་འཇོག་ཚུལ་ལ་སྦྱར་ནས་བརྟག་པ་ཕྱི་མའི་ལེའུ་
དགུ་པ་སྔགས་བཏུ་བའི་ལེའུ་ལས། ཤ་ཡི་པུཀྐ་སི་ཞེས་བྱ། །ཞེས་སོགས་ལུས་ཀྱི་ཁམས་
ཕྲ་རགས་ཀྱི་དག་པ་ཁ་བསྐང་སྟེ་གསུངས་སོ། །མདོར་བསྡུ་ན་དག་པ་ཞེས་པའི་དོན་
འདི་ལྟར་ཡིན་ཏེ། འཁོར་བའི་ཉེས་པ་ཐམས་ཅད་ཀྱི་རྩ་བ་ནི་འཇིག་ཚོགས་ལ་ལྟ་བ་
ཡིན་ཞིང་། དེས་གང་ཟག་གི་གདགས་གཞི་ཕུང་ཁམས་སྐྱེ་མཆེད་འབྱུང་བཞི་སོགས་
ཆ་ཤས་དུ་མ་ཞིག་ཚོགས་པ་ལ་ཕྱིན་ཅི་ལོག་ཏུ་སྒྲོ་བཏགས་ནས་ངའོ་སྙམ་དུ་བཟུང་སྟེ།
དེའི་དབང་གིས་ཆགས་སོགས་ཉོན་མོངས་དང་ཉེས་པ་ཐམས་ཅད་འདྲེན་པ་བྱེད་དོ། །དེ་
ཉིད་ཡང་དག་པའི་ཡེ་ཤེས་ཀྱིས་དྲུང་ཕྱུངས་པ་ན། ཆ་རེ་རེ་ལ་ཡང་བདེ་བར་ཞེན་པ་
བག་ཆགས་དང་བཅས་པ་ཟད་པའི་ལག་རྗེས་ལྡོག་པ་ཐ་དད་པའི་ཚུལ་དུ་རིགས་ལྔ་ཡུམ་
བཞི་སོགས་བརྟེན་པ་ལྷ་དང་རྟེན་གཞལ་ཡས་ཁང་རྒྱན་ཆ་ལུགས་ཕྱག་མཚན་ཁ་དོག་
ཕྲ་མོ་ཚུན་ཆད་དག་པའི་སྣོད་བཅུད་ཀྱི་ཡོན་ཏན་ཐམས་ཅད་འབྱུང་ངོ༌། །དེར་མ་ཟད་
གཟུགས་ཅན་རྣམས་ཆ་ཤས་དང་གཟུགས་ཅན་མ་ཡིན་པ་རྣམས་དུས་སྔ་ཕྱི་དུ་མའི་རྒྱུན་



74
རིག་བྱེད་མའི་བསྟོད་འགྲེལ།
ཚོགས་པ་ལ་བདེན་པར་ཞེན་པ་སྐྱེ་ཞིང་ད་ལྟར་ཕུང་པོ་ལྔ་དང་ཁམས་བཞི་སོགས་སྦྱོང་
བ་གྲགས་ཆེ་བ་ཙམ་དུས་ཞག་དང་ཐུན་ཚོད་སོགས་སྦྱོར་བ་གྲགས་མི་ཆེ་ཡང་། གཟུགས་
ཅན་རྣམས་ཡུལ་ལྔ་གང་རུང་ལས་མ་འདས་པ་ལྟར་དུས་ཀྱང་ཆ་ཤས་སུ་ཕྱེ་ན་ལོ་ཟླ་ཞག་
དང་དབྱུ་གུ་སྐད་ཅིག་ཚུན་ཆད་ལས་མ་འདས་པས། དཔལ་དུས་ཀྱི་འཁོར་ལོ་ལས།
ཕྱི་ནང་གཞན་གསུམ་ཞེས་ཐམས་ཅད་དུས་ཀྱི་ཆ་ཤས་ལ་སྦྱར་བ་དང་། འཇིགས་བྱེད་
ཀྱི་སྐབས་སུ། དུས་ནི་དཔའ་བོ་ཆེན་པོའི་གཟུགས། །ཞེས་སོགས་ཀྱིས་ཞལ་ཕྱག་ཐམས་
ཅད་དུས་ཀྱི་ཆ་རྣམས་དག་པར་བཤད་ལ། དེས་གདུལ་བྱའི་གཙོ་བོ་གཤིན་རྗེ་ལ་དུས་
དང་། འདུལ་བ་པོ་ལ་དུས་དགྲར་གསུངས་སོ། །དེ་ཡང་ནང་གི་གཤིན་རྗེ་བདེན་འཛིན་
ལ་བརྟེན་ནས་ཕྱིའི་གཤིན་རྗེ་ཚེ་སྲོག་ལ་རྒོལ་བའི་ཉེར་འཚེ་འབྱུང་བ་ཡིན་ཞིང་། གང་
ལ་བདེན་ཞེན་སྐྱེ་བའི་ཡུལ་ཡང་ངས་སྔར་འདི་བྱས་སླར་འདི་བྱེད་སྙམ་པ་ལྟ་བུ་ཆ་མ་
ཕྱེ་བར་ལོ་ཟླ་ཞག་གི་དབྱུ་གུའི་དུས་ཚོད་སྔ་ཕྱི་མང་པོ་ཚོགས་ཙམ་ཞིག་ལ་ཆ་མེད་ཚུགས་
ཐུབ་ཀྱི་གཅིག་ཏུ་བཟུང་བ་ཡིན་པས། རྩ་ཤེས་ཀྱི་དུས་བརྟག་པའི་རབ་བྱེད་ནས་གསུངས་
པ་ལྟར་ལེགས་པར་དཔྱད་དེ་སྔ་ཕྱི་ཀུན་ཏུ་ཁྱབ་པའི་ང་རང་དབང་བ་དེ་འདྲ་མེད་ཀྱང་
སྔ་ཕྱིའི་རྒྱུ་འབྲས་ཀྱི་རྟེན་ཙམ་ཞིག་སྒྱུ་མ་ལྟ་བུར་ཡོད་ཚུལ་མཐོང་ནས་ནང་གི་གཤིན་
རྗེ་སྒོ་ཐམས་ཅད་ནས་ཁེགས་ན་ཕྱིའི་བགེགས་ཞར་ལ་བཟློག་པར་འགྱུར་རོ། །དྲུག་
ཅུ་པ་འཕེན་པ་ཡང་གནད་དེ་འདྲ་རེ་མ་མཐའ་མོས་པ་ཚུན་ཅད་ཀྱིས་ཚང་དགོས་ཀྱི། དབྱུ་
གུའི་གྲངས་ཀྱི་དགོངས་པ་མ་ཤར་བར། རྔ་གཤང་དྲག་བརྡུང་གིས་ཟན་ལོའི་བརྩི་གང་
ཐུབ་བྱས་པ་ལ་རྒྱུད་ཀྱི་དགོངས་པ་དང་མཐུན་པའི་ལག་རྗེས་འོང་དཀའ་འོ། །དག་པ་
འདིའི་ཕྱོགས་མཐུན་ཙམ་ཞིག་ནི་སྡུད་པ་ལས། གཟུགས་ཀྱི་དག་པ་འབྲས་བུ་དག་པར་
རིག་པར་བྱ། །ཞེས་སོགས་རྒྱས་འབྲིང་བསྡུས་གསུམ་དང་རྒྱན་རྩ་འགྲེལ་ལས་གསུངས་
ས་



7s
སྒོམ་པས་སྣ་ཐམས་ཅད་བསྐྱེད་དང་ཡན་ལག་གི་ཚོགས་གྲོལ་ཏེ། །ཞེས་
རིག་བྱེད་མའི་བསྟོད་འགྲེལ།
ལ། དག་པ་བསྒོམ་པ་གལ་ཆེ་བའི་རྒྱུ་མཚན་ནི་བརྟག་གཉིས་ལས། གང་དང་གང་
གིས་འཇིག་རྟེན་འཆིང་གྱུར་པ། །དེ་དང་དེས་ནི་འཆིང་བ་ལས་གྲོལ་ཏེ། །ཞེས་ཕུང་
ཁམས་སྐྱེ་མཆེད་དུས་སྔ་ཕྱི་སོགས་རྒྱུན་དང་ཡན་ལག་གི་ཚོགས་པ་གང་ལ་བདེན་པར་
ཞེན་ནས་ཉེས་པ་ཐམས་ཅད་བསྐྱེད་པའི་དམིགས་པ་དེ་ཉིད་ལ་དམིགས་ཏེ་སྒྱུ་མ་ལྟ་བུར་
བསྒོམ་པས་ཡོན་ཏན་ཐམས་ཅད་སྐྱེ་བར་གསུངས་སོ། །དེ་དག་འཕྲོས་དོན་ལྟ་བུ་ཡིན་
ཀྱང་ཤིན་ཏུ་གལ་ཆེ་ལ་རྟོགས་དཀའ་བར་སྣང་བས་ཞིབ་ཏུ་བཤད་པ་ཡིན་ཞིང་ངོས་ཟིན་
ཞལ་ཕྱག་གི་ཐད་འདི་རྣམས་རྟོགས་སླ་བར་སྣང་བས་ཅུང་ཟད་བསྡུས་ཏེ་བརྗོད་པར་བྱའོ།
དེ་ཡང་ལྡེམ་ཀྱོག་སྒེག་པའི་ཞི་འཛུམ་བཞིན་རས། ཞེས་སོགས་ཀྱི་དོན་ནི་གསར་སྐྱེས་
ཆུ་ཤིང་གཞོན་ནུའི་ལྕུག་ཕྲན་བཞིན་དུ་སྐུའི་ཡན་ལག་དང་ཉིན་ལག་ཐམས་ཅད་གཞོན་
ཤ་ཆགས་པ། ཤིན་ཏུ་དྲང་ཞིང་གང་འདོད་ལྟར་བཀོལ་དུ་རུང་བས་མཉེན་ཞིང་ལྡེམ་
པ། རྐེད་སྐབས་མན་ཆད་གཡོན་དུ་འགྱིང་ཚུལ་དང༌། སྐུ་སྟོད་གཡས་སུ་ཕྱོགས་ཤིང་
དབུ་ཡང་ཅུང་ཟད་གཡོན་དུ་ཡོ་བས་སུམ་འཁྱོག་གི་ཚུལ་དུ་བཞུགས་པས་སྒེག་པ་སྟེ། ལི་
ལའམ་ལཱ་ལི་ཏ་ཞེས་པ་སྒེག་པ་སྙེམས་པ་རོལ་པ་སོགས་ལ་འཇུག་ཅིང་། སྒེག་པའི་ཉམས་
སུམ་ཁུག་ལྟ་བུའི་ཚུལ་གྱིས་འགྱིང་བ་ལ་བཤད་པས། ལྡེམ་ཀྱོག་ཅེས་པ་ཡང་ཕྱི་མའི་
ཉམས་གསལ་བར་འཆད་བྱེད་ཡིན་གྱི། དོན་སོ་སོ་མ་ཡིན་ཏེ། ཁྱ་དགེ་བློ་གྲོས་རྒྱ་
མཚོའི་བདེ་མཆོག་བསྐྱེད་རིམ་ལས། སྐུའི་ཉམས་གསུམ་ནི། སྐུ་འགྱིང་བག་དང་ལྡན་
པ། ཞེས་དང༌། ཀརྨ་འཕྲིན་ལས་གཉིས་པའི་དབང་ཊཱིཀ་ལས། གར་གྱི་ཉམས་དགུའི་
སྒེག་པ་ནི། ལུས་གཡས་གཡོན་པར་གསུམ་དུ་འགྱིང་ཞིང་འདུད་པ་དང་། ཞེས་བཤད་
ཅིང་། ཨ་ཝ་ཏ་ར་ལས། རྡོ་རྗེ་ཁུ་ཚུར་གཉིས་མཁལ་ལྟག་གཉིས་སུ་སྙེམས་པའི་ཚུལ་
དང་བཅས་པར་བཞག་ལ། ཇི་ལྟར་མོས་པའི་བྱང་ཆུབ་ཀྱི་སེམས་ཀྱི་ཕན་ཡོན་དྲན་པར་



16
རིག་བྱེད་མའི་བསྟོད་འགྲེལ།
བྱས་ནས། དེ་ལ་དགའ་བ་བསྐྱེད་ཅིང་དད་པ་སྤེལ་བ་དང་། བ་སྤུ་ལྡང་བ་ལ་སོགས་
པ་སྔར་བྱས་ཏེ་ལྡེམ་བག་ཅན་དུ་སྤྱི་བོ་གཡོན་དུ་འདུད་པར་བྱའོ། །ཞེས་སྒེག་མོའི་ཉམས་
གསུངས་པ་ཡང་ཕལ་ཆེར་ཕྱོགས་གཅིག་གོ །དེ་ལྟར་སྐུའི་ཆ་ཐམས་ཅད་ནས་སྒེག་
པའི་ཉམས་ཀྱིས་ཡིད་འཕྲོག་པར་བྱེད་ཅིང་། ཁྱད་པར་དུ་ཞལ་གྱི་དཀྱིལ་འཁོར་གྱི་
རུའི་མེ་ལོང་ཕྱིས་པ་ལྟར་གཙང་ཞིང་འོད་འཚེར་བ། ཅུང་ཟད་གཙིགས་པའི་ཚེམས་
དཀར་ཟླ་བའི་མྱུ་གུའི་མཛེས་པ་སྟོན་ཅིང་དཀར་ནག་གི་ཆ་མ་འདྲེས་པའི་སྤྱན་རས་པདྨའི་
འདབ་མ་ལྟར་ཡངས་ཤིང་ཆགས་པའི་ཉམས་ཀྱིས་འཛུམ་པ་དང་བཅས་ཏེ་སྒྲུབ་པ་པོ་
ལ་གཟིགས་པ། སྲིད་གསུམ་གྱི་སྐྱེ་བོ་གང་གིས་མཐོང་ཡང་སྔ་ཕྱི་མེད་པར་མཐོང་ཙམ་
ཉིད་ནས་ཡིད་ཀྱི་བརྟན་པ་རང་དབང་མེད་པར་འཕྲོག་ནུས་པ་སྟེ། སྐུའི་རང་བཞིན་
གྱི་མཛེས་སྡུག་ཡོངས་སུ་རྫོགས་པ། བལྟ་བས་མི་ངོམས་པའི་སྟེང་དུ་སྤྱན་གྱིས་གཟིགས་
ཚུལ་དང་། སྐུའི་འགྱིང་སྟབས་ཕྲ་མོ་ཚུན་ཆད་ཀྱིས་ཀྱང་ཡིད་ལ་བདེ་དགའི་དཔག་ཏུ་
མེད་པ་སྐྱེད་པར་བྱེད་པའི་དོན་ཡིན་ཏེ། བརྟག་གཉིས་ལས། འདིས་ནི་བསྒོམ་པ་ཙམ་
གྱིས་ནི། །འཇིག་རྟེན་གསུམ་པོ་དབང་དུ་བྱེད། །ཅེས་སོ། །འདུས་པ་ཕྱི་མ་ལས།
གཙོ་བོ་ལ་ཟུང་འཇུག་གམ་བྱང་ཆུབ་ཀྱི་སེམས་སུ་བཤད་པ་དང་སྦྱར་ཏེ། དཔའ་བོའི་
བརྟན་པ་ཅིག་ཅར་འཕྲོག་པ་བཞིན་ཞེས་གསུངས་པ་དང་དོན་མཐུན་པའི་བཤད་པ་ཞིག་
བྱར་ཡོད་ཀྱང་འདིར་མ་སྤྲོས་སོ།། ༈ གཉིས་པ་ཕྱག་མཚན་སོ་སོ་དང་འབྲེལ་བར་
གདུལ་བྱ་དབང་དུ་བྱེད་ཚུལ་གྱི་སྒོ་ནས་བསྟོད་པ་ལ། རྩ་ཕྱག་གི་ཕྱག་མཚན་ལ་སྦྱར་
བ་དང༌། ཕྱག་ལྷག་མའི་ཕྱག་མཚན་ལ་སྦྱར་བ་གཉིས། དང་པོ་ནི། རྩ་བ་ལས།
།ཨུཏྤལ་ཉག་ཕྲན་ཚགས་བྱེད་རྒྱུད་ལྡན་ལ།
།ཐབས་ཤེས་གོ་བའི་རྣ་བའི་ཕྱིར་སྦྱར་ནས།



རིག་བྱེད་མའི་བསྟོད་འགྲེལ།
།ལྷ་མི་གནོད་སྦྱིན་ཀླུ་དང་གྲུལ་བུམ་སོགས། །
།གང་སྙིང་བ་སྣུན་ཏེ་མེ་ཡི་བུང་བ་བཞིན།
ཞེས་བྱུང་། དེ་ཡང་མངོན་བརྗོད་ཀྱི་གཞུང་ལས། ཉག་ཕྲན་དྲང་འགྲོ་མི་འཁྱོག་འགྲོ།
ཞེས་ཉག་ཕྲན་མདའི་མིང་དུ་བཤད་ཅིང་། རྒྱུད་ལྡན་ནི་ལ་ལར་པི་ཝང་གི་མིང་བྱས་
ཀྱང་འདིར་གཞུ་ལ་བྱེད་པ་མངོན་ནོ། །དེས་ན་མདའ་གཞུའི་མཚན་དོན་གོང་དུ་སྨོས་
པ་ལྟར་ཉོན་མོངས་འབིགས་པ་ཡང་ཡིན་ལ། ཁྱད་པར་དབང་གི་མཚོན་བྱེད་དུ་ཡང་
འགྲོ་སྟེ། ཀུན་མཁྱེན་འཇམ་དབྱངས་བཞད་པའི་རྟོག་བདུན་མཆན་འགྲེལ་ལས། རྨོངས་
པའི་ཟུང་རྔུ་འབིགས་པས་སམ་དབང་གི་ལས་བྱེད་པས་མ་ཞེས་གསུངས་ཤིང་། དེ་ཉིད་
བསྡུས་པ་ལས་ཀྱང་། རྡོ་རྗེ་ཆགས་པ་བདེ་ཆེན་པོ། །རྡོ་རྗེའི་མདའ་ནི་དབང་བྱེད་པ།
བདུད་ཀྱི་འདོད་པ་རྡོ་རྗེ་ཆེ། །ཞེས་གསུངས་སོ། །འདིར་བདུད་ཀྱི་འདོད་པ་ཞེས་པའི་
དོན་སློབ་དཔོན་ཀུན་སྙིང་གིས་དེ་ཉིད་སྣང་བར་ཉན་ཐོས་དང་རང་སངས་རྒྱས་ཀྱི་སེམས
གསོད་པས་ན་བདུད་དོ། །དེ་ཉིད་ནི་བྱང་ཆུབ་ཀྱི་སེམས་ཉན་རང་རྣམས་ཟིལ་གྱིས་མནན་
ཏེ། ཆགས་པའི་ཆོས་ཀྱི་སྒོ་ནས་ཟག་མེད་ཀྱི་བདེ་ཆེན་འདྲེན་པར་བཤད་དོ། །དེ་ལྟར་
ན་བདེ་མཆོག་གི་རྒྱུད་ལས་གནས་ཉེར་བཞིའི་དཔའ་བོ་དཔའ་མོ་རྣམས་གདུལ་བྱ་འདུལ་
བྱེད་རྣམ་པ་མཐུན་པར་སྦྱར་བ་བཞིན། འདིར་ཡང་དགའ་རབ་དབང་ཕྱུག་ལ་མེ་ཏོག་
མདའ་ཅན་དུ་གྲགས་ཤིང་། དེས་རེངས་བྱེད་བརྒྱལ་བྱེད་སོགས་ཀྱི་མདའ་ལྔས་ཡིད་
བསྒྱུར་ཏེ་འཁོར་བའི་གནས་སུ་འཆིང་བར་བྱེད་ལ། འཕགས་མ་འདིས་ནི་ཨུཏྤལ་གྱི་
མདས་གང་ལ་བསྣུན་པ་དེ་ཉིད་འཁོར་བ་ལས་དྲངས་ནས་ལྷན་སྐྱེས་ཀྱི་བདེ་ཆེན་ལ་སྦྱོར་
བར་བྱེད་པས། སྦྱང་བྱ་སྦྱོང་བྱེད་མཐུན་ཚུལ་ཞིག་ཀྱང་ཡོད་དམ་སྙམ་མོ། །ཐབས་
ཤེས་གོ་བའི་རྣ་བའི་ཕྱིར་སྦྱར་ཏེ། །ཞེས་པ་མདའ་གཞུ་འགེངས་ཚུལ་ཡིན་ལ། དེ་



78
རིག་བྱེད་མའི་བསྟོད་འགྲེལ།
ཡང་ཕྱག་བཞི་ཐུན་མོང་གི་དག་པ་གོང་དུ་བཤད་པ་ལྟར་ཡིན་ཀྱང་། ནང་གསེས་སུ་
རྩ་ཕྱག་གཉིས་ཀྱི་མཚོན་དོན། འདིའི་བསྟོད་པ་ཞིག་ཏུ། ་ ཐབས་ཤེས་རང་བཞིན་རྩ་
བའི་ཕྱག་གཉིས་ཀྱིས། །ཨུཏྤལ་སྤྲོས་པའི་མདའ་གཞུ་ལེགས་བསྣམས་ནས། །མཐའ་
གཉིས་འཛིན་པའི་རྣམ་རྟོག་འབིགས་མཛད་མ། །ཞེས་པ་དང་སྒོ་བསྟུན་ན། ཐབས་
ཤེས་གོ་བར་བྱེད་པའམ་མཚོན་པར་བྱེད་པའི་ཕྱག་གིས་ཞེས་པའི་དོན་ཡིན་པས་གོ་བས་
ཞེས་བྱེད་ཚིག་བྱ་དགོས་ལ། འདིའི་དཔེ་རྣམས་སུ་གོ་བའི་ཞེས་འབྲེལ་སྒྲ་བྱས་པ་ལྟར་
ན། མདའ་འཕེན་པ་པོ་ལ་མདའ་པ་ཟེར་བ་བཞིན་ཐབས་ཤེས་ཟུང་འབྲེལ་གྱི་གོ་བཀྱེ་
ནས་སྒྲིབ་པའི་གཡུལ་དོ་གཞོམ་པའི་ལྷ་མོ་རིག་བྱེད་མ་ལ་ཐབས་ཤེས་གོ་བ་ཞེས་བཏགས་
ཏེ། དེའི་རྣ་ལྟག་གི་བར་དུ་རྒྱུད་དྲངས་ནས་འཕེན་པའི་དོན་དུ་འགྱུར་རོ། །ལྷ་མི་གནོད་
སྦྱིན་ཀླུ་དང་གྲུལ་བུམ་སོགས། །ཞེས་པ་འདིས་འཇིག་རྟེན་ན་མཐུ་ཆེ་བར་གྲགས་པ་
སྡེ་བརྒྱད་མཐའ་དག་དབང་དུ་འདུ་བའི་ཚུལ་སྟོན་པར་བཞེད་འདུག་ཀྱང་། མི་ནི་ལྷའི་
ཟླར་དྲངས་ཏེ་གོང་འདིར་སྨོས་པའི་དགོས་པ་ནི། བརྒྱད་སྟོང་འགྲེལ་ཆེན་ལས། སངས་
རྒྱས་བཅོམ་ལྡན་འདས་སྤྱིར་འགྲོ་བ་ཐམས་ཅད་ཀྱི་སྟོན་པ་ཡིན་ཀྱང་འབྲས་བུ་བཞི་སོགས་
ལ་འགོད་རྒྱུའི་གདུལ་བྱའི་གཙོ་བོ་ལྷ་མི་གཉིས་ལས་མ་འདས་པས། །སྡེ་བརྒྱད་འདྲེན་
ཚུལ་ཡང་། ལྷ་འདྲེ་སྟོང་རའི་རྗེས་སུ་འབྲང་སྟེ། བཙན། བདུད། རྒྱལ་པོ། མ་མོ།
སྲིན་པོ། གཟའ། དམུ། གནོད་སྦྱིན་རྣམས་ལ་བཤད་པ་ནི་རྒྱུད་དང་མི་མཐུན་པའི་
འཇིག་རྟེན་པ་ལ་གྲགས་པའི་སྡེ་བརྒྱད་ཅེས་ཟེར་རོ། །འདིར་ནི་དཔུང་བཟང་གིས་ཞུས་
པའི་རྒྱུད་ལས། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་འདབ་
བཟང་ལུས་སྲུལ་པོ། །དྲི་ཟ་སྲིན་པོ་ཞེས་གདོན་སྨོས་པའི་ཞར་ལ་སྡེ་བརྒྱད་གསུངས་
པ་འདི་དང་ཚིག་འགྲོས་བསྟུན་པར་སྣང་ལ། དེ་ཡང་ལྷ་མིན་ནི་འདུལ་བའི་མདོར། འགྲོ་



རིག་བྱེད་མའི་བསྟོད་འགྲེལ། . 79
བ་ལྔ་དག་གོ་ཞེས་ལྷ་མིན་ལྷ་དང་དུད་འགྲོ་ཅི་རིགས་སུ་འདུས་པར་གསུངས་པ་བཞིན་
མ་བགྲང་ལ། གནོད་སྦྱིན་ནི་རི་རབ་ཀྱི་བྱང་དུ་གནས་པ་རྣམ་ཐོས་སྲས་ཀྱི་སྡེར་གཏོགས་
པོ་རྣམས་སོ། །ཀླུ་དང་ལྟོ་འཕྱེ་གཉིས་སྡེ་བརྒྱད་འདྲེན་པའི་ཚེ་སོ་སོར་བྱས་ཀྱང་། འདུལ་
འཛིན་གྱི་ཊི་ཀ་ལས། ལྟོ་འཕྱེ་ནི་ཀླུའི་གདོན་དང་ཞེས་པ་ལྟར་ཀླུའི་རིགས་སུ་གཏོགས་
པས། འདིར་ཀླུ་སྨོས་ཏེ་ལྟོ་འཕྱེ་ཁོངས་སུ་སྡུད་དོ། །རྒྱུད་ཚིག་དང་པོ་འདིའི་མཇུག་
ཏུ་གྲུལ་ཞེས་པ་དང་། གྲུབ་ཅེས་པའི་དཔེ་རྒྱུན་གཉིས་ཡོད་པར་འདུག་ཀྱང་། འདིར་
སྔ་མའི་དབང་དུ་བཏང་ནས་གྲུལ་བུམ་སོགས་ཞེས་གསུངས་ཏེ། དེ་ནི་འབྲས་བུ་བུམ་
པའི་རྣམ་པ་འདྲ་བ་ཡི་དྭགས་ཀྱི་སྡེར་གཏོགས་ཤིག་ཏ་འདལ་འཛིན་པས་གསུངས་སོ་
འདི་སྡེ་བརྒྱད་ཀྱི་ཁོངས་སུ་འདུ་ཡང་གྲངས་འདྲེན་ལ་མེད་པས་དེའི་གྲངས་འདྲེན་ཚུལ་
དངོས་ནི། ལྷ་དང་ཀླུ་དང་གནོད་སྦྱིན་དང་། །དྲི་ཟ་དང་ནི་ལྷ་མ་ཡིན། །ནམ་མཁའ་
ལྡིང་དང་མི་འམ་ཅི། །ལྟོ་འཕྱེ་ཆེན་པོ་ལ་སོགས་པ། །ཞེས་པཎ་ཆེན་དགེ་འདུན་གྲུབ་
ཀྱི་གཏོར་མའི་རྣམ་བཤད་དུ་དྲངས་པ་ལྟར་རོ། གང་སྙིང་བསྣུན་དེ་མེ་ཡིས་བུང་བ་
བཞིན། ཞེས་པ་དཔེར་ན་མཚན་མོ་མེ་སྦྱོར་བའི་ཚེ། དེའི་འོད་མཐོང་བས་ཤ་སྦྲང་
དང་། ཕྱེ་མ་ལེབ་ལ་སོགས་པ་རྒྱང་རིང་པོ་ནས་དེའི་དྲུང་དུ་བསྙེགས་ནས་འོངས་ཏེ་
ཚམ་ཚོམ་མེད་པར་ནང་དུ་མཆོང་བ་བཞིན། དབང་དུ་བྱེད་པའི་འོད་ཟེར་གྱི་ཉག་ཕྲན་
ཕོག་པ་ནས་འོག་ས་སྟེང་ས་བླ་མཐའ་དག་ནས་སྡེ་བརྒྱད་འབྱུང་པོ་མཐུ་ཆེན་ཐམས་ཅད་
རང་དབང་མེད་པར་འདུས་ཏེ་སྒྲུབ་པ་པོའི་དབང་དུ་འགྱུར་རོ། །འདིར་བུང་བ་ཞེས་
གསུངས་པ་ལ་སྤྱོད་འཇུག་ལས། སྦྲང་བུ་ཤ་སྦྲང་བུང་བ་དང་། །ཞེས་པ་ལྟར་བུང་བ་
དང་སྦྲང་མ་འགལ་ལོ་སྙམ་ན། མངོན་བརྗོད་མཁས་པའི་རྣ་རྒྱན་དུ། སྦྲང་བུ་སྦྲང་
མ་བུང་བའོ། །ཞེས་སྤྱི་མིང་དང༌། ཤ་སྦྲང་ནགས་ཀྱི་སྦྲང་མ་སོགས་བྱེ་བྲག་ཏུ་བཤད་



་80
་
0
རིག་བྱེད་མའི་བསྟོད་འགྲེལ།
པ་ལྟ་བུའང་ཡོད་ལ། རྣམ་འགྲེལ་ལས། སྒྲ་ནི་བརྗོད་འདོད་རྗེས་འབྲང་ཕྱིར། །མ་
བརྗོད་ན་ཡང་འདོད་པས་ཁྱབ། །ཅེས་པ་ལྟར། དེ་འདྲ་ལ་བརྗོད་དོན་གོ་ཐུབ་ན་འགངས་
འཆུག་འགྲོ་རྒྱུ་ཅི་ཡང་མེད་དོ། །དེ་ལྟར་འགྲོ་བ་སྣ་ཚོགས་དབང་དུ་བྱེད་པའི་ཚུལ། བརྟག་
པ་དང་པོའི་མཛུག་ཏུ། འབུམ་ཕྲག་གཅིག་གིས་རྒྱལ་པོ་རྣམས། །ཁྲི་ཡིས་འཇིག་རྟེན་
ཕལ་པ་ཉིད། །བྱེ་བས་ཕྱུག་དང་གནོད་སྦྱིན་སོགས། །འབུམ་ཕྲག་བདུན་གྱིས་ལྷ་མ་
ཡིན། །འབུམ་ཕྲག་གཉིས་ཀྱིས་ལྷ་རྣམས་ཉིད། །བརྒྱ་ཕྲག་གཅིག་གིས་སྔགས་པ་ཉིད།
ཅེས་གསུངས། འདིར་ཕྱུག་ཅེས་པ་ཀླུ་ལ་བྱེད་པར་བཤད་ཅིང་། སྒྲུབ་ཐབས་རྒྱ་མཚོའི་
རྒྱ་གཞུང་དུ་ནམ་མཁའི་ལྡིང་དང་། གླང་པོ་ཆེ་ས་སྲུང་སོགས་ལྷའི་དུད་འགྲོ་ལ་བཤད་
དོ། །དེས་ན་ལྷན་སྐྱེས་རོལ་པའི་བཙུན་མོས་ཀླུ་དབང་དུ་བསྡུས་ཚུལ་སོགས་ལོ་རྒྱུས་
དང་སྦྱར་ན་ཡིད་ཆེས་སྐྱེ་བའི་དགོས་པ་ཡོད་ཀྱང་མང་གིས་དོགས་ནས་མ་སྤྲོས་སོ།། ༈
གཉིས་པ་ནི། རྩ་བ་ལས།
།འདབ་ལྡན་ལྕགས་ཀྱུ་ཞགས་པས་རེག་ཙམ་གྱིས།
།ཚངས་དང་བརྒྱ་བྱིན་ཐོས་སྒྲོག་ལ་སོགས་ཀྱང་།
།རླུང་གི་ཤུགས་ཀྱིས་རིངས་པར་འོངས་པ་ནི།
།རྒྱ་མཚོའི་རླབས་བཞིན་དུས་ལས་ཡོལ་བ་མེད།
ཅེས་འབྱུང་། དེ་ལ་འདབ་ལྡན་ཞེས་པ་མེ་ཏོག་གི་མིང་ཡིན་པས། དེ་སྨོས་པའི་དགོས་
པ་ནི། རྒྱུད་ལས་ཨུཏྤལ་དང་ལྕགས་ཀྱུ་འཛིན། ཞེས་ཅུང་ཟད་སྦས་པའི་ཚུལ་དུ་གསུངས་
ཀྱང་། ལྷན་སྐྱེས་ཀྱི་སྒྲུབ་ཐབས་སུ། ཨུཏྤལ་དམར་པོའི་ཞགས་པ་དང་ལྕགས་ཀྱུ་ཞེས་
རྒྱུ་ཨུཏྤལ་ལས་བཅོས་པར་གསུངས་པ་བཞིན། ལྕགས་ཀྱུ་ནི་ཨུཏྤལ་དམར་པོའི་འདབ་
མ་རྣོན་པོ་རྩེ་མོ་ནང་དུ་གུག་པ་དང་། ཞགས་པ་ཨུཏྤལ་དམར་པོ་ཡུ་བ་ཤིན་ཏུ་རིང་ཞིང་



རིག་བྱེད་མའི་བསྟོད་འགྲེལ། 81
མཉན་པའི་ཡུ་བའི་རྩ་བ་ཞགས་མིག་ཏུ་བྱས་པ་གཉིས་ཀ་ཡང་། སྲིད་པ་གསུམ་གྱི་སྣོད་
བཅུད་མཐའ་དག་གང་འདོད་དུ་འགུག་ཅིང་འཆིང་བའི་ནུས་པ་ཅན། དེ་ལྟ་བུར་བསམ་
དགོས་པའི་དོན་ནོ། །ཚངས་དང་བརྒྱ་བྱིན་ཞེས་སོགས་དངོས་ཟིན་འདི་ཙམ་ཞིག་ཡིན་
ན་ཤིན་ཏུ་སླ་ཞིང་། གོང་དུ་ལྷ་རྣམས་དབང་དུ་བསྡུ་བར་གསུངས་པས་འདི་ལ་དགོས་
པ་ལྷག་པོ་ཆེར་མེད་དོ། །འོ་ན་ཇི་ལྟར་ཡིན་ཞེ་ན་བཤད་པར་བྱ་སྟེ། ནང་གི་ཕག་མོ་
ཞེས་སོགས་ཤོ་ལོ་ཀ་དང་པོས་འཇིག་རྟེན་དང་འཇིག་རྟེན་ལས་འདས་པ་ཐམས་ཅད་དབང་
དུ་བསྡུ་ཚུལ་མདོར་བསྟན། ཨུཏྤལ་ཉག་ཕྲན་ཞེས་པའི་ཤོ་ལོ་ཀ་གཉིས་པས་འཇིག་རྟེན་
པ་མཐུ་བོ་ཆེ་རྣམས་དབང་དུ་བསྡུ་ཚུལ་རྒྱས་པར་བཤད་པས། ཤོ་ལོ་ཀ་འདིར་འཇིག་
རྟེན་ལས་འདས་པ་རྣམས་དབང་དུ་སྡུད་ཚུལ་རྒྱས་པར་བཤད་པ་དོན་གྱིས་འགྲུབ་པོ། །དེ་
ཡང་མཛོད་ལས། དེ་ཉིད་ཚངས་ཚུལ་ཚངས་པ་ཡི། །འཁོར་ལོ་ཚངས་པས་བསྐོར་
ཕྱིར་རོ། །ཞེས་དང་། བྱང་ས་ལས། ཚངས་པ་ཞེས་བྱ་བ་དང་། ཞི་བ་ཞེས་བྱ་བ་
དང་། བསིལ་བར་གྱུར་པ་ཞེས་བྱ་བ་ནི་དེ་བཞིན་གཤེགས་པའི་ཚིག་བླ་དྭགས་ཡིན་ .
པའི་ཕྱིར་ཞེས་དང་། མཚན་བརྗོད་འགྲེལ་ཆེན་ལས། ཚངས་པའི་གནས་ལ་བཞི་སྟེ།
ཚངས་པ་ནི་མྱང་ངན་ལས་འདས་པའོ། །དེའི་དོན་དུ་གནས་པ་ན་ཚངས་པའི་གནས་
པ་བཞིའོ། །ཞེས་མི་གནས་པའི་མྱང་འདས་དང་། དེའི་རྟེན་སངས་འཕགས་གཉིས་
ཀ་ལ་ཚངས་པའི་སྒྲ་འདི་ཡང་དེ་ལ་ཕལ་པའི་ཚུལ་དུ་འཇུག་པས། འདིར་ཚངས་པ་
ཐེག་པ་ཆེན་པོའི་གང་ཟག་སྤྱི་ལ་བྱའོ། །ཁོ་ན་རེ། ཐོགས་མེད་ཅེས་བཏགས་ཚད་འཕགས་
པ་ཐོགས་མེད་ཀྱི་མིང་བཏགས་པ་མིན་པ་ལྟར། འདིར་ཚངས་པ་ཞེས་བཏགས་པ་ཐམས་
ཅད་སྟོང་གསུམ་གྱི་བདག་པོ་ཚངས་པའི་མིང་གིས་བཏགས་པར་མི་འགྲོ་སྙམ་ན། འདི་
ནི་ལྷ་ཚངས་པའི་མིང་གིས་བཏགས་པར་བྱེད་དགོས་ཏེ། རྗེ་བཙུན་ཡེ་ཤེས་རྒྱལ་མཚན་



རིག་བྱེད་མའི་བསྟོད་འགྲེལ། 82
གྱི་བྱ་རྒྱུད་དོན་གསལ་ལས། འཇིག་རྟེན་འདི་ན་ཚངས་པ་གཙོ་བོར་གྲགས་པ་ལྟར། ཆོས་
ཐམས་ཅད་ཀྱི་གཙོ་བོའམ་སྙིང་པོ་མཐར་ཐུག་མི་གནས་པའི་མྱང་འདས་ཡིན་ལ། ཞེས་
དཔེ་དོན་སྦྱོར་ཚུལ་གྱིས་ཤེས་པའི་ཕྱིར་རོ། །དེར་མ་ཟད་རྒྱུད་རང་རང་ལས་སྦས་པའི་
བརྡ་སྦྱོར་ལུགས་མི་འདྲ་བ་སྣ་ཚོགས་ཤིག་འོང་བས། ཀྱི་རྡོར་གྱི་སྐོར་འདིར་གཞན་
སྡེ་དང་བྱེ་སྨྲ་སྡེ་བཞི་སོགས་ཀྱི་ཐ་སྙད་དུ་མ་སྔགས་ཀྱི་གཞི་ལམ་འབྲས་བུ་སོ་སོ་ལ་སྦྱར་
བ་མང་ཞིང་། ཁྱད་པར་དུ་བརྟག་པ་དང་པོའི་ལེའུ་ལྔ་པ་ལས། ཚངས་པ་སྒྲིབ་བྲལ་
སངས་རྒྱས་ཉིད། །འཇུག་ཕྱིར་ཁྱབ་འཇུག་བརྗོད་པར་བྱ། །རྟག་ཏུ་དགེ་བས་ཞི་བ་
ཉིད། །ཅེས་སོགས་ཀྱིས་སངས་རྒྱས་རྣམས་ལ་སྒྲིབ་པ་དང་བྲལ་བས་ཚངས་པ། ཆོས་
ཐམས་ཅད་ཀྱི་རང་བཞིན་དེ་ཁོ་ན་ཉིད་ལ་འཇུག་པས་ཁྱབ་འཇུག །སེམས་ཅན་ཐམས་
ཅད་རྟག་ཏུ་དགེ་བ་ལ་སྦྱོར་བས་ཞི་བའམ་དབང་ཕྱུག་ཆེན་པོར་བཤད་པ་བཞིན་ནོ། །དེས་
ན་བརྒྱ་བྱིན་ཞེས་པ་རང་རྒྱལ་ལ་བྱེད་དེ། སྤྱིར་རང་རྒྱལ་ལ་བསེ་རུ་ལྟ་བུ་དང་ཚོགས་
སྤྱོད་ཆེ་ཆུང་གཉིས་ཏེ་རིགས་གསུམ་ཡོད་ཀྱང་གཙོ་བོ་ནི་བསེ་རུ་ལྟ་བུ་ཡིན་ལ། དེ་ནི་
མཛོད་ལས། བསེ་རུ་བསྐལ་བ་བརྒྱ་ཡི་རྒྱུས། །ཞེས་བསྐལ་པ་བརྒྱའི་ཚོགས་ལ་བརྟེན་
ནས་དགྲ་བཅོམ་ཐོབ་པར་གསུངས་ཤིང་། བརྒྱ་བྱིན་ཡང་མཆོད་སྦྱིན་བརྒྱ་ལ་བརྟེན་
ནས་སྐྱེས་པར་གསུངས་པས་སྒྲ་བཤད་དུ་ཡོད་པ་ལ་དགོངས་ནས་མིང་བཏགས་པ་ཡིན་
ཏེ། བརྟག་པ་ཕྱི་མའི་ལེའུ་བཞི་པ་ལས། གང་ཕྱིར་སྡུལ་བ་གནས་བརྟན་ཕྱིར། །སྤྲུལ་
པའི་འཁོར་ལོ་གནས་བརྟན་ཉིད། །ཅེས་སོགས་ཀྱིས་བདེ་ཆེན་འདྲེན་བྱེད་གཏུམ་མོའི་
གནས་སུ་བརྟན་པས་ན་གནས་བརྟན་པ་དང་། ཆོས་སྨྲའི་ཀུན་སློང་གི་སེམས་སྙིང་གར་
གནས་པས་དེའི་རྩ་འཁོར་ལ་ཐམས་ཅད་ཡོད་པར་སྨྲ་བ་དང་། མགྲིན་པའི་གཏུམ་མོ་
ལྟེ་བའི་གཏུམ་མོ་སོགས་ཀྱིས་བཀུར་བའམ་གྱེན་དུ་མཆོད་པར་བྱེད་པས་ན་མང་བཀུར་



རིག་བྱེད་མའི་བསྟོད་འགྲེལ། 83
བ་དང་། སྤྱི་བོར་བདེ་བ་ཕལ་ཆེ་བའི་རྟེན་ཧཾ་ཡིག་གནས་པས་ཕལ་ཆེན་པ་སྟེ། རྩ་འཁོར་
བཞི་ལ་སྤེ་བ་བཞིའི་མིང་བཏགས་པ་ལྟ་བུ་མིང་དོན་ཆོས་མཐུན་གྱི་ཟུར་འདྲ་བ་སྦྱར་རུང་
བའི་སྒོ་ནས་བརྡ་འདོགས་ཚུལ་གཞུང་གཞན་དང་མི་འདྲ་བར་རྒྱུད་འདི་ལས་མང་དུ་
གསུངས་པས། འདིར་ཡང་རྒྱུད་ཀྱི་ལུགས་སྲོལ་དང་མཐུན་པར་བསྐལ་པ་བརྒྱའི་ཚོགས་
དང་། མཆོད་སྦྱིན་བརྒྱ་ལས་བྱུང་བ་གཉིས་འདྲ་ཆོས་སྦྱར་བ་ཡིན་ནོ། །འདི་ལྟར་བྱས་
པ་རྟོག་བཟོར་འགྱུར་བས་མི་འཐད་སྙམ་དུ་མི་གཟུང་སྟེ། རྒྱད་ཀྱི་གསུངས་ཚུལ་དེ་དག་
ལ་བརྟེན་ནས་རིགས་པས་རྒྱས་འགེབས་པ་དམ་པ་མང་པོའི་བཞེད་སྲོལ་ལ་ཡོད་པས་
ཐམས་ཅད་ཚིག་གིས་དངོས་སུ་ཐོན་མི་དགོས་ཤིང་། རྣམ་པ་གཅིག་ཏུ་ན་སྙན་དངགས་
ཀྱི་སྦྱོར་ཚུལ་ལ་ཡང་ཁྱད་ཆོས་ཕྱོགས་མཐུན་བསྡེབས་ཏེ་ཁྱད་གཞི་མཉམ་དུ་གོ་བར་བྱེད་
པ་སྦྱར་བའི་རྒྱན་དང་གབ་ཚིག་གི་སྐབས་སུ་ཡང་དེ་འདྲ་མང་བས་སྦུག་འཐུམ་མི་དགོས་
སོ། །དེར་མ་ཟད་འདིའི་ཚངས་པ་དང་བརྒྱ་བྱིན་སོགས་དེ་དག་དངོས་ལ་བྱེད་ན། ཚངས་
དང་བརྒྱ་བྱིན་ཁྱབ་འཇུག་ལ་སོགས་པ། །ཞེས་པ་ལྟ་བུ་འབྲེལ་གྱི། དེའི་མཇུག་ཏུ་ཉན་
ཐོས་སྦྱར་བ་མི་བདེ་ལ། ཉན་ཐོས་བཤད་ན་ཉན་རང་བྱང་སེམས་ཞེས་པ་ལྟ་བུ་ཞིག་
དགོས་ཀྱི། ཐེག་པ་གསུམ་གྱི་ནང་ནས་ཉན་ཐོས་གཅིག་པུ་བཤད་པའི་རྒྱུ་མཚན་འདིའོ་
ཞེས་སུས་ཀྱང་བསྟན་དུ་མེད་དོ། །དེས་ན་ཐོས་སྒྲོལ། ཉན་ཐོས་ལ་བྱེད་པ་ཀུན་གྱིས་
ཤེས་ཤིང་། ཚངས་པ་སངས་རྒྱས་སོགས་ཐེག་ཆེན་ལ་སྦྱོར་བ་ཡང་ཅུང་ཟད་གྲགས་
ཆེ་བས། བར་ནས་བརྒྱ་བྱིན་ཞེས་པ་རང་རྒྱལ་ལ་འཇུག་ཚུལ་དོན་གྱིས་གོ་བར་དགོངས་
ཏེ་འདི་ལྟར་གསུངས་པར་ཤེས་པར་བྱའོ། །ཉན་ཐོས་ལ་ཐོས་སྒྲོ་གཅེས་བཤད་པའི་རྒྱུ་
མཚན་ནི། དམ་ཆོས་པད་དཀར་ལས། མགོན་པོ་དེ་རིང་བདག་ཅག་ཉན་ཐོས་གྱུར།
བྱང་ཆུབ་རིམ་པ་ཡང་དག་བསྒྲགས་པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བསྒྲགས།



s4
རིག་བྱེད་མའི་བསྟོད་འགྲེལ།
།དེ་བས་བདག་ཅག་མི་བཟད་ཉན་ཐོས་འདྲ། །ཞེས་ཐེག་པ་ཆེན་པོའི་ལམ་དང་འབྲས་
བུ་རྣམས་སངས་རྒྱས་ལས་ཐོས་ནས། རང་གིས་ཉམས་སུ་མི་ལེན་པར་གཞན་ལ་སྒྲོག་
པས་ན་དེ་ལྟར་བཤད་པ་ཡིན་ནོ། །རླུང་གི་ཤུགས་ཀྱིས་རིངས་པར་འོངས་པ་ནི། །རྒྱ་
མཚོའི་རླབས་བཞིན་དུས་ལས་ཡོལ་བ་མེད། །ཅེས་པ་ནི། བདེ་མཆོག་རྩ་རྒྱུད་ལེའུ་
ཞེ་ལྔ་པར། རླུང་གི་ཤུགས་ཀྱིས་འོངས་ནས་ནི། །ཞེས་དང་། རླུང་གི་ཤུགས་ཀྱིས་
འོངས་པར་འགྱུར། །ཞེས་ཡང་ཡང་གསུངས་པ་དང་ཚིག་གི་འགྲོས་བསྟུན་པ་ཡིན་ལ།
དོན་ནི་དཔེར་ན་རྒྱ་མཚོ་ཆེན་པོའི་རླབས་དུས་མིན་དུ་མི་འབྱུང་ཞིང་། ཉི་མ་བདུན་རེའི་
མཚམས་སུ་འབྱུང་བ་དེ་རླུང་ལ་སོགས་པའི་རྐྱེན་གང་གིས་ཀྱང་བཟློག་ཏུ་མེད་པར་དཔག་
ཚད་མང་པོའི་བར་དུ་འགྲོ་བ་བཞིན། ལྷ་མོའི་ཕྱག་མཚན་ལྕགས་ཀྱུ་དང་ཞགས་པས་
རེག་པ་ཙམ་གྱིས་ཐེག་པ་གསུམ་གྱི་སློབ་པ་དང་མི་སློབ་པ་ཐམས་ཅད་ཀྱང་ཐོགས་པ་
མེད་པར་དབང་དུ་སྡུད་ནུས་ན་གཞན་འཇིག་རྟེན་པ་རྣམས་སྨོས་ཀྱང་ཅི་དགོས་ཞེས་པའོ།
འོ་ན་དེ་ལྟར་གཞུག་པ་ལ་གཟུགས་ཕུང་དེ་མ་ངེས་ཏེ། རིམ་ལྔ་ལས། སེམས་ཅན་ཀུན་
གྱི་སྲོག་གྱུར་པའི། །རླུང་ཞེས་བྱ་བས་ལས་ཀུན་བྱེད། །དེ་ནི་རྣམ་ཤེས་བཞོན་པ་སྟེ།
ཞེས་གསུངས་པ་ལྟར། རྣམ་ཤེས་ཐོགས་མེད་ཡིན་ཀྱང་དེ་གང་ལ་བརྟེན་པ་རང་གི་བཞོན་
པའི་རླུང་ནི་གཟུགས་ཅན་ཡིན་པས་འདིར་ཡང་རླུང་གི་ཤུགས་ཀྱིས་ཞེས་དམིགས་པ་
གསལ་འདེབས་པའི་ཚེ་གཙོ་བོར་དེ་ལ་བརྟེན་ནས་འགུག་པར་གསུངས་པ་ཡིན་ནོ། །དེའི་
ཚུལ་གསལ་བར་ཀུ་རུ་ཀུ་ལླེའི་རྟོག་པ་རིམ་བ་ལྔ་པ་དང་། གསང་སྒྲུབ་ཀྱི་མན་ངག་ཌོ་
སྦི་ཧེ་རུ་ཀའི་གདམས་པ་བསྙེན་སྒྲུབ་ལས་གསུམ་གཅིག་ཏུ་དྲིལ་བ་སོགས་ལས་གསུངས་
པ་ལྟར་བུང་བའི་སྦྱོར་བ་གཙོ་བོ་ཡིན་ནོ། །དེ་ཡང་ཅུང་ཟད་བཤད་ན། རང་གི་སྙིང་
གར་པདྨ་ལ་དབྱངས་རིང་པོ་བརྒྱད། བསྒྲུབ་བྱའི་སྙིང་གར་པདྨ་འདབ་བརྒྱད་ལ་དབྱ་ངས་



s5
རིག་བྱེད་མའི་བསྟོད་འགྲེལ།
ཐུང་ངུ་བརྒྱད་དང་། ལྟེ་བར་མིང་ཡིག་བསམ། རང་གི་སྙིང་གའི་དབྱངས་ལས་སྤྲོས་
པའི་བུང་བ་བརྒྱད་སོང་ནས་དེའི་སྙིང་གའི་པདྨའི་བཅུད་དྲངས་ཤིང༌། རང་གི་སྙིང་
གའི་འོད་ཀྱི་ལྕགས་ཀྱུ་དང་མདས་དེའི་མིང་ཡིག་དྲངས་པ་ན་བུང་བ་སོ་སོས་དབྱངས་
ཡིག་རེ་བཟུང་ནས་འོངས་རང་གི་དབྱངས་ཡིག་སོ་སོ་ལ་བསྟིམ་པར་མོས་པ་ནི་དམིགས་
པ་སྐྱོང་ཚུལ་ཡིན་ལ། དེ་ལྟར་བྱས་པའི་དགོས་པ་ནི་བསྒྲུབ་བྱའི་རླུང་དང་ཁམས་ཀྱི་
བཅུད་དྲངས་ན་རྣམ་ཤེས་ཀྱང་དབང་དུ་འདུ་བས། དེའི་ཕྱིར་ཡིན་ཏེ་བསྙེན་བསྒྲུབ་གཅིག་
ཏུ་དྲིལ་བའི་མན་ངག་ལས། རྣམ་ཤེས་ཀྱི་རྟེན་ཐིག་ལེ་དང་། རླུང་གི་དྭངས་མ་དང་།
མིང་གི་ཡི་གེ་ཡོད་པ་བླངས་ཏེ་ཞེས་སོ། །འདི་ནི་རྒྱུད་ཀྱི་དགོངས་པ་ཡིན་ཏེ། བརྟག་
གཉིས་ལས། སྟོན་པ་སུམ་ཅུ་རྩ་གཉིས་མཚན་གཙོ་བོ་དཔེ་བྱད་བརྒྱད་ཅུ་ལྡན། །ཁུ་
བ་ཞེས་བྱའི་རྣམ་པར་གནས། །ཞེས་པའི་ཐད་ཀྱི་རྡོ་རྗེ་སྙིང་འགྲེལ་དུ་རྩ་རྒྱུད་དྲངས་
པ་ལས། ཡིད་ཀྱི་མེ་ཏོག་མདའ་ཅན་འདི། །རླུང་གིས་ཡོངས་སུ་མི་འདའ་བར། །བཅིངས་
པས་དཔེ་བྱད་ལྡན་པར་འགྱུར། །ཞེས་སེམས་ཀྱི་བྱེད་པ་ཐམས་ཅད་རླུང་ལ་རག་ལས་ ་
པ་དང་། དེའི་རང་གདངས་དབྱངས་གསལ་གྱི་རང་བཞིན་དུ་གནས་པས་ན། རླུང་
དེས་བསྐྱེད་པའི་ཁམས་དཀར་དམར་གཉིས་ལ་ཡང་དབྱངས་གསལ་གྱི་སྒྲས་བསྟན་ཅིང་།
རགས་པའི་ཕུང་ཁམས་ཐམས་ཅད་ཀྱང་དེ་ལ་བརྟེན་ནས་གནས་སོ། །དེས་ན་འགུག་
པ་བསད་པ་གསོ་བ་སོགས་ཕན་གནོད་གང་བྱེད་ཐམས་ཅད་རྩ་བ་འདི་ལ་རག་ལས་ཏེ།
སྡོམ་འབྱུང་ལྟར་འབྱུང་བཞིའི་རླུང་གི་བྱེད་པས་ནང་དུ་དབྱངས་སོ་སོའི་རང་བཞིན་ཁམས་
གནས་སོ་སོར་བགྲོད་པ་ལ་སྨན་གྱི་བསྟན་བཅོས་སུ་འཁྱམས་པའི་བླ་གནས་ཞེས་བཤད་
ཅིང་། དེའི་རྟེན་འབྲེལ་གྱི་དབང་གིས་ཕྱི་རོལ་ཏུ་ཟླ་བའི་ཆ་འཕེལ་འགྲིབ་ཀྱི་ཚེས་འཆར་
བའི་ཚུལ། དུས་འཁོར་འགྲེལ་ཆེན་ལས། འདི་རྣམས་ནི་སྐྱེས་བུ་ཆེན་པོའི་མཚན་སུམ་



66
རིག་བྱེད་མའི་བསྟོད་འགྲེལ། 86
ཅུ་རྩ་གཉིས་པོ་རྣམས་ཏེ། ཟླ་བའི་ཡན་ལག་དང་མངལ་འཛིན་པའི་ཁུ་བའི་ཁམས་ལའོ།
ཞེས་གསུངས་ཤིང་། དབང་ཕྱུག་གི་དབྱངས་འཆར་ལས་ཀྱང་དེ་དང་ཕྱོགས་མཐུན་
པར་བཤད་དོ། །འདིས་དབང་སྡུད་ཀྱི་ཙཀྲ་དང་མངོན་སྤྱོད་ཀྱི་ལིངྒ་སོགས་སུ་མིང་རུས་
བྲི་བ་ཐམས་ཅད་ཀྱང་རླུང་དང་ཐིག་ལ་སོགས་ཀྱི་མཚོན་དོན་ཡིན་པ་ཤེས་པར་གྱིས་ཤིག
བློ་ཆུང་ཁ་ཅིག་སངས་རྒྱས་རྣམས་ལ་ལྕགས་ཀྱུས་འདེབས་པ་དང་། དབང་དུ་བྱེད་པ་
སོགས་མི་རུང་སྙམ་ན་སྐྱོན་མེད་དེ། འོད་ཟེར་གྱི་ལྕགས་ཀྱུས་མཁའ་ཁྱབ་ཀྱི་སངས་
རྒྱས་ཐམས་ཅད་བཀུག་ནས་ཞེས་ཟེར་བཞིན་པ་ཡིན་ཞིང་། ཆོ་ག་རྒྱས་བསྡུས་གང་
ལ་ཡང་ཛ༔ཧཱུྃ་བཾ་ཧོརེ་ཡོད་པ། དེའི་ཚེ་དམིགས་པ་ཅི་ཞིག་ཡིད་ལ་བྱེད་དགོས་པ་ལེགས་
པར་སོམས་ཤིག །དེར་མ་ཟད་ཡེ་ཤེས་འབེབས་པ་སོགས་ཀྱི་ཚེ་སངས་རྒྱས་རྣམས་
ཀྱི་གཉིས་སུ་མེད་པའི་ཡེ་ཤེས་ཧཾ་ལ་སོགས་པ་ས་བོན་གྱི་རྣམ་པར་སྤྱན་འདྲེན་པ་ཡང་
རླུང་འོད་ཟེར་ལྔ་པའི་རྟེན་གྱི་དབང་དུ་བྱས་པ་ཡིན་ནོ།། ༈ གསུམ་པ་མཚན་ཙམ་
གྱིས་ཀྱང་གདུལ་བྱ་དབང་དུ་བྱེད་ཚུལ་ལ་སྦྱར་ཏེ་བསྟོད་པ་ནི། རྩ་བ་ལས།
།ཆེ་ཞིང་འགྱིང་བའི་དྲེགས་པ་མཐའ་དག་ཀྱང་།
།ཁྱོད་ཀྱི་མཚན་ཙམ་ཡིད་ལ་དྲན་བྱེད་པའི། །
།དབུལ་པོའི་མདུན་སར་རིམ་གྲོའི་སྦྱོར་བ་དག
།བགྱིད་པར་འགྱུར་ལ་མྱོང་ལྡན་ཐེ་ཚོམ་བྲལ།
ཞེས་བྱུང་། དེ་ཡང་དེ་བཞིན་གཤེགས་པའི་གསང་བ་བསྟན་པའི་མདོ་ལས། སངས་
རྒྱས་བཅོམ་ལྡན་འདས་རྣམས་ནི་ཆོས་ཀྱི་སྐུས་རབ་ཏུ་ཕྱེ་བས་མཐོང་བས་ཀྱང་སེམས་
ཅན་རྣམས་ཀྱི་དོན་བྱེད་དོ། །ཐོས་པ་དང་རེག་པས་ཀྱང་སེམས་ཅན་རྣམས་ཀྱི་དོན་
བྱེད་དོ། །ཞེས་གསུངས་པ་ལྟར། དང་པོ་ཐུགས་བསྐྱེད་ནས་བཟུང་སྟེ་སྒོ་གསུམ་གྱི་



རིག་བྱེད་མའི་བསྟོད་འགྲེལ།
སྤྱོད་པ་མཐའ་དག་གཞན་དོན་ཁོ་ནར་དམིགས་པའི་དབང་གིས་སྐུ་མཐོང་བ་ཙམ་དང་།
མཚན་ཐོས་པ་ཙམ་གྱིས་ཀྱང་འགྲོ་བའི་དོན་རླབས་པོ་ཆེ་འབྱུང་ལ། དེ་ལྟར་ཕན་ཡོན་
ཆེ་བའི་དབང་གིས་སོ་སོར་ཐར་པའི་མདོ་ལས། སངས་རྒྱས་ཞེས་བྱའི་སྒྲ་འདི་ཡང་།
འཇིག་རྟེན་དག་ན་ཤིན་ཏུ་དཀོན། །ཞེས་གསུངས་སོ། །བྱེ་བྲག་གསང་སྔགས་ཀྱི་སྐབས་
འདིར་མིང་དབང་གི་ནུས་པ་ཡོངས་སུ་རྫོགས་པ་ལ་བརྟེན་ནས་མཚན་གྱི་སྒྲ་ཙམ་རྣ་བར་
ཐོས་པས་ཀྱང་འཁོར་བའི་བསྡུ་བསྔལ་རྩད་ནས་ཕྱུང་བའི་བདེ་ཆེན་སངས་རྒྱས་ཀྱི་སྐུ་
འགྲུབ་པའི་བག་ཆགས་འཇོག་པ་སོགས་ནི་སངས་རྒྱས་ཐམས་ཅད་ཀྱི་ཐུན་མོང་གི་ཆེ་
བ་ཡིན་ལ། ཁྱད་པར་དུ་རང་རང་གི་ཐུན་མོང་མ་ཡིན་པའི་འཕྲིན་ལས་ཀྱི་བཀའ་བབས་
བདེ་བར་གཤེགས་པ་མཆེད་བརྒྱད་ཀྱི་མཚན་གྱི་ཕན་ཡོན་སོ་སོར་གསུངས་པ་ལྟ་བུ་མདོ་
ཆོག་དང་། གཟུངས་དང་རྟོག་པ་རྣམས་ལས་ལྷ་རང་རང་གི་ཆེ་བ་བརྗོད་ཚུལ་མི་འདྲ་
བ་མང་དུ་ཡོད་པ་ལྟར། བཅོམ་ལྡན་འདས་མ་འདི་ཡང་དབང་གི་ལས་ལ་བརྟེན་ནས་
ལུས་ཅན་གྱི་དོན་མཛད་པའི་ཐུགས་བསྐྱེད་གོམས་པ་ཡོངས་སུ་རྫོགས་ཤིང་། དུས་ལ་
བབས་པའི་དབང་གིས་གདུལ་བྱའི་སྐྱེ་བོ་ཡིད་ཆེས་དང་ལྡན་པ་རྣམས་ཀྱིས་འདིའི་མཚན་
ལན་གཅིག་བརྗོད་དེ་གསོལ་བ་བཏབ་ན་ཡང་། འཇིག་རྟེན་གྱི་རྒྱལ་བློན་སོགས་རིགས་
རུས་དང་སྟོབས་འབྱོར་མངའ་ཐང་སོགས་ཀྱི་སྒོ་ནས་ཆེ་ཞིང་། རང་ཡང་སྲིད་ན་མཐོ་
བའི་མངོན་རློམ་གྱིས་འགྱིང་བ། སུ་ལ་ཡང་གུས་པས་འདུད་པར་མི་བྱེད་པའི་དྲེགས་
ལྡན་རྣམས་ཀྱང་སྒྲུབ་པ་པོ་དེ་ཉིད་རིགས་རུས་ལོངས་སྤྱོད་མངའ་ཐང་སོགས་དམན་པའི་
སྤྲང་པོ་ལྟ་བུར་གནས་པ་ལ་ཡང་ལྟོས་པ་མེད་པར་གུས་པས་བཏུད་ནས་ལུས་ངག་གིས་
བསྙེན་བཀུར་དང་རིམ་གྲོ་བདག་པའི་ཚོགས་ཀྱིས་མཆོད་པ་སོགས་རང་དབང་མེད་པར་
བསྒྲུབ་པར་འགྱུར་རོ། །འདི་ལ་ཡང་བསོད་ནམས་དམན་པ་རྣམས་ཀྱིས་དེ་ལྟར་འོང་



རིག་བྱེད་མའི་བསྟོད་འགྲེལ། ss
བ་མི་སྲིད་སྙམ་དུ་ལོག་པར་རྟོག་པའི་དབང་གིས་ཅི་ཙམ་བསྒྲུབ་ཀྱང་བྱིན་རླབས་མི་འབྱུང་
བ་ན་ལྷ་ལ་ནུས་པ་མེད་པ་མིན་གྱི་རང་གི་བློའི་སྐྱོན་ཡིན་ཏེ། རྒྱུད་རྟོག་པ་གསུམ་པ་ལས།
ཡང་ན་བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །རྟོག་ཅིང་དཔྱོད་པའི་
རྟོག་གེ་བ། །དེ་ལ་སྦྱོར་བའི་དངོས་གྲུབ་རིང་། །ཞེས་གསུངས་སོ། །དེ་ཡང་དཔེར་
ན་མེ་ལྕགས་དང་མེ་རྡོ་ལས་མེ་འབྱུང་བ་བདེན་ཡང་། དེ་གཉིས་མ་ཕྲད་པར་ཇི་ཙམ་
བརྡེག་པའི་སྟངས་ཀ་བྱས་ཀྱང་མེ་མི་འབྱུང་བ་ལྟར། རང་རེ་ལ་ཆོས་ནས་གསུངས་
པའི་ཕན་ཡོན་མངོན་དུ་འབྱུང་མི་ཐུབ་པ་ནི། ཆོས་བྱེད་པའི་སྟངས་ཀ་ཙམ་ལས་དོན་
དུ་ཆོས་དང་སེམས་མ་ཕྲད་པའི་རྟགས་ཡིན་ཏེ། སྐྱེས་རབས་ལས། ནམ་མཁའ་དང་
ནི་ས་གཞིའི་བར་ཡང་རིང་། །རྒྱ་མཚོའི་ཕ་རོལ་ཚུ་རོལ་འགྲམ་ཡང་རིང་། །ཤར་
ནུབ་གཉིས་ཀྱི་རི་བར་དེ་བས་རིང་། །ཕལ་དང་དམ་པའི་ཆོས་ཀྱང་དེ་བས་རིང་། །ཞེས་
གསུངས་སོ། །དེས་ན་འདི་ཉིད་དུ་ཡང་། མྱོང་ལྡན་ཐེ་ཚོམ་བྲལ། །ཞེས་གསུངས་
ཏེ། བྱིན་རླབས་འཇུག་པའི་རྒྱུ་ཚོགས་རྣམས་ཚུལ་བཞིན་དུ་མི་སྒྲུབ་པར་འབྲས་བུ་ལ་
རྟོག་གེའི་རིགས་པའི་སྒོ་ནས་འཐད་མི་འཐད་ཀྱི་དཔྱོད་པ་མང་དུ་བྱེད་པའི་རྟོག་གེ་བ་
རྣམས་ལ་ཐེ་ཚོམ་དེ་ལྟར་སྐྱེ་ཡང་། ཉམས་མྱོང་ཅན་གྱི་རྣལ་འབྱོར་པ། རྒྱུད་སྡེ་ནས་
གསུངས་པ་ལྟར་གྱི་བསྙེན་སྒྲུབ་ལས་སྦྱོར་ཚད་དུ་ཕྱིན་པར་བྱས་པའི་ལག་རྗེས་སུ་གང་
འདོད་པའི་དངོས་གྲུབ་ཐམས་ཅད་བླ་མ་གོང་མ་རྣམས་ཀྱིས་གསུངས་པ་ལྟར་ལག་ཏུ་
ལོན་པ་རྣམས་ལ་ཐེ་ཚོམ་ཅུང་ཟད་ཙམ་ཡང་སྐྱེ་བའི་གོ་སྐབས་མེད་དོ།། ༈ གཉིས་
པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་ལ་བརྟེན་ནས་དཀྱིལ་འཁོར་གྱི་འཁོར་ལོ་
སྤྲོ་ཞིང་སྡུད་པའི་བདག་པོར་གྱུར་ཚུལ་ནི། རྩ་བ་ལས།
།དེ་ལྟ་མོད་ཀྱི་ཚུལ་འདི་ཕྲ་མོའི་གཏམ།
-
-
-



89
རིག་བྱེད་མའི་བསྟོད་འགྲེལ།
།ཧི་རུ་ཀ་དཔལ་སྙོམས་འཇུག་བདེ་བའི་རོས།
།དགྱེས་དགུར་འགུགས་པའི་རྣལ་འབྱོར་སྙིང་གི་དབུས།
།ཁྲག་འཐུང་དཔལ་དེ་ཅི་དགར་རོལ་མིན་ནམ།
ཞེས་བྱུང་། དེ་ལ་དཀྱིལ་འཁོར་རྒྱལ་མཆོག་མན་ཆད་ནི་སངས་རྒྱས་པའི་རྗེས་ཀྱི་མཛད་
པ་དང་རྣམ་པར་མཐུན་པའི་སྒོམ་ཚུལ་ཡིན་པས་མར་སྦྱང་གཞི་དང་སྦྱོར་མི་དགོས་ལ།
ལམ་དུས་སུ་སློབ་པའི་ཟུང་འཇུག་ཐོབ་ནས་ཟུང་འཇུག་པས་དཀྱིལ་འཁོར་རྒྱལ་མཆོག་
དངོས་སུ་སྤྲུལ་ཏེ་གཞན་དོན་སྒྲུབ་པའི་སྨིན་བྱེད་དང་། འབྲས་དུས་སུ་སྐུ་གསུམ་མངོན་
དུ་མཛད་ནས་སྙོམས་འཇུག་གི་སྦྱོར་བས་དཀྱིལ་འཁོར་གྱི་འཁོར་ལོ་སྤྲུལ་ཏེ་གདུལ་བྱ་
རྣམས་ཀྱི་མ་དག་པའི་སྣོད་བཅུད་ཕུང་ཁམས་ཐམས་ཅད་སྦྱོང་ཞིང་། རྫོགས་པའི་བྱང་
ཆུབ་ཏུ་འགོད་པའི་མཛད་པ་རྣམས་འབྲས་བུ་ལམ་བྱེད་ཀྱི་ཚུལ་དུ་སྦྱོང་དགོས་སོ། །དེས་
ན་གཞུང་གཞན་ལས་འགྲོ་བ་དག་པའི་རྣལ་འབྱོར་ཞེས་འོད་ཟེར་སྤྲོ་བསྡུའི་སྒོ་ནས་རིགས་
དྲུག་གི་གནས་རྣམས་གཞལ་ཡས་ཁང་དང་། འགྲོ་བ་རྣམས་ལྷའི་སྐུར་མོས་པ་ཡང་
དཀྱིལ་འཁོར་རྒྱལ་མཆོག་གི་དོད་དུ་གསུངས་ལ། འོན་ཀྱང་འདིར་ནི་ཚིག་རྐང་ཕྱེད་
གསུམ་གྱིས་ཐོག་མར་ཧེ་རུ་ཀ་དང་མཉམ་པར་སྦྱོར་བའི་ཚུལ་དང་། དེ་ནས་རྐང་པ་
ཕྱེད་དང་གཉིས་ཀྱིས་དཀྱིལ་འཁོར་ལྷ་ཚོགས་སྤྲོ་བའི་ཚུལ་གཉིས་སུ་བྱས་ཏེ་དཀྱིལ་འཁོར་
རྒྱལ་མཆོག་སྤྱིའི་འགྲོས་དང་མཐུན་པར་གསུངས་སོ། །དེ་ལ་ཚིག་གི་དོན་ནི། འཕགས་
མ་རིག་བྱེད་དབང་མོ་ཁྱོད་ལ་གསོལ་བ་བཏབ་པས། འཇིག་རྟེན་གྱི་དྲེགས་ལྡན་ཆེ་དགུ་
མ་ལུས་པ་དབང་དུ་འདུ་བའི་ཚུལ་གོང་དུ་གསལ་བ་དེ་ལྟ་བུ་ལགས་མོད་ཀྱི། འོན་ཀྱང་
ཚུལ་འདི་ནི་ཕལ་པའི་སྐྱེ་བོ་རྣམས་ཀྱིས་ངོ་མཚར་མཆོག་ཏུ་བྱེད་ཀྱང་། ཁྱོད་ཀྱི་ནུས་
མཐུའི་དབང་དུ་བགྱིས་ན་ཡོན་ཏན་ཆ་ཤས་ཤིན་ཏུ་ཕྲ་མོའི་ཟུར་གཅིག་གི་བསྔགས་པ་



0
རིག་བྱེད་མའི་བསྟོད་འགྲེལ།
བརྗོད་པའི་གཏམ་ཙམ་དུ་འགྱུར་ཏེ། ཁྱོད་ཀྱི་ཡོན་ཏན་བསམ་གྱིས་མི་ཁྱབ་པའི་ནུས་
པས་བཅོམ་ལྡན་འདས་དཔལ་ཧེ་རུ་ཀ་ཡང་འདོད་དགུར་འགུགས་པར་ནུས་ན་གཞན་
ཐམས་ཅད་ལྟ་སྨོས་ཀྱང་ཅི་དགོས། ཞེས་པའོ། །འོ་ན་འདིས་དཔལ་ཧེ་རུ་ཀ་ཡང་འགུགས་
པར་ནུས་པའི་རྒྱུ་མཚན་དང་། ཐབས་གང་གི་སྒོ་ནས་འགུགས་པའི་ཚུལ་སོགས་ཇི་ལྟར་
ཡིན་སྙམ་ན། སྙོམས་འཇུག་བདེ་བའི་ངོས། །དགྱེས་དགུར་འགུགས། ཞེས་གསུངས་
ཏེ། དེ་ཡང་ཆགས་པའི་ཀུན་རྟོག་དང་། ཚོར་བ་བདེ་བས་དྲངས་ཏེ་ཕོ་མོ་ལྷན་ཅིག་
འདུས་པ་ལྟ་བུ་མ་ཡིན་པར་སློབ་པའི་གནས་སྐབས་ནས་རྣལ་འབྱོར་གསང་མཐའི་ལམ་
གྱི་སྙིང་པོ་ཉམས་སུ་བསྟར་བའི་ལག་རྗེས་སུ་ཕྱི་ནང་གི་རྟེན་འབྲེལ་མ་འཆོལ་བར་ཇི་ལྟ་
བ་བཞིན་འབྱུང་བའི་གནད་ངོ་མཚར་བ་ཞིག་གོ །དེའི་ཚུལ་ཡང་མངོན་བརྗོད་ལས།
རྣལ་འབྱོར་མ་ཡིས་ཉེར་བསྟེན་པའི། །རྣལ་འབྱོར་ཆེན་པོ་འདི་གསལ་འགྱུར། །ཡེ་
ཤེས་འོད་ཟེར་མཆོག་མཐོང་ནས། །རྣལ་འབྱོར་མ་རྣམས་ལེགས་འདུ་སྟེ། །པདྨའི་
འབྱུང་གནས་ཉམས་དགའ་བར། །ངང་པའིཚོགས་འདུ་ཇི་བཞིན་ནོ། །ཞེས་བཅོམ་
ལྡན་འདས་མའི་བྱིན་རླབས་སྙིང་ལ་ཞུགས་པ་ན། དཔལ་ཧེ་རུ་ཀ་ཡང་ཡིད་ལ་འཇུག་
ཅིང་དེ་གཉིས་ཀ་སྒྲུབ་བ་པོའི་སྙིང་གར་ཡབ་ཡུམ་ཟུང་དུ་འཇུག་པའི་འོད་ཟེར་གྱིས་དཔའ་
བོ་དང་མཁའ་འགྲོའི་ཚོགས་སྤྲོ་བ་དང་། གནས་གསུམ་གྱི་དཔའ་བོ་མཁའ་འགྲོ་ཐམས་
ཅད་སྡུད་པ་སོགས་དཀྱིལ་འཁོར་གྱི་འཁོར་ལོའི་སྤྲོ་བསྡུ་པདྨའི་མཚོ་ལ་ངང་པའི་འདུ་
འགོད་བཞིན་དུ་འབྱུང་བར་གསུངས་སོ། །དེ་ཡང་བསྐྱེད་རིམ་གྱི་སྐབས་སུ་ཚུལ་དེ་
ཉིད་མོས་པ་ཡིད་བྱེད་ཀྱིས་གོམས་པ་ལ་བརྟེན་ནས་རྫོགས་རིམ་གྱི་ཚེ་རོ་རྐྱང་གི་རླུང་
དུ་ཏཱིར་བཙུད་དེ་ཐོག་མར་གཏུམ་མོ་ལ་གནད་དུ་བསྣུན་པ་ན་དེ་ཉིད་དབུ་མའི་ལམ་ནས་
གྱེན་དུ་འབར་ཞིང་། དེའི་སྟོབས་ཀྱིས་སྤྱི་བོའི་བྱང་སེམས་ཞུ་བ་ཐུར་དུ་བབས་ཏེ། གཉིས་



རིག་བྱེད་མའི་བསྟོད་འགྲེལ།
ཀ་སྙིང་གའི་གནས་སུ་ཕྲད་ནས་དཔྱིད་དང་ཐིག་ལེ་སྙོམས་པར་ཞུགས་པ་ལས་ལྷན་སྐྱེས་
བདེ་ཆེན་འདྲེན་ཞིང་། བདེ་བ་ལྷ་སྐུར་འཆར་བ་སོགས་གྲུབ་ཆེན་དྲིལ་བུ་ཞབས་ཀྱིས་
རིམ་པ་དང་པོ་ནས་གསུངས་པ་ལྟར་རྨོངས་པའི་རབ་རིབ་རྩད་ནས་གཅོད་པའི་ངེས་དོན་
གྱི་ཧེ་རུ་ཀ་ལྷན་ཅིག་སྐྱེས་པའི་ཡེ་ཤེས་འོད་གསལ་མངོན་པར་བྱང་ཆུབ་པའི་རིམ་པ་
སོགས་སྐྱེ་བའི་ཐབས་ཁྱད་པར་ཅན་དུ་འགྱུར་རོ། །ཚུལ་དེ་ལ་དགོངས་ནས་རྗེ་བདག་
ཉིད་ཆེན་པོས། བདེ་བའི་མཆོག་གྱུར་ལྷན་སྐྱེས་གཅིག་པུ་ཉིད། །དམ་ཚིག་སྐུ་གསུང་
ཐུགས་དང་ཡེ་ཤེས་ཀྱི། །རབ་འབྱམས་འཁོར་ལོ་ལྔ་ཡི་ལྷ་ཚོགས་སུ། །སྤྲུལ་མཛད་
ཧེ་རུ་ཀ་དཔལ་ཞབས་ལ་འདུད། །ཅེས་དཀྱིལ་འཁོར་རྒྱལ་མཆོག་གི་རྩ་བ་ཧེ་རུ་ཀ་ལྷན་
སྐྱེས་ཉིད་དུ་གསུངས་པ་བཞིན་ནོ། །གཞན་དག་ན་རེ། དཔྱིད་དང་ཐིག་ལེ་མཉམ་
སྦྱོར་དུ་འགྲུབ་པ་འཐད་མོད་ཀྱི། དེ་སྐབས་འདིར་མི་འབྲེལ་སྙམ་པ་ནི། བདེ་མཆོག་
གི་ཆོ་གའི་ངག་འདོན་ཙམ་བྱས་ཀྱང་རྒྱུད་དོན་མན་ངག་གིས་འབྱེད་མ་ནུས་པའི་གཏམ་
ཡིན་ཏེ། བདེ་མཆོག་གི་སྐབས་སུ་དེ་ལྟར་བྱེད་པ་ཡང་རྩ་རྒྱུད་ལས་ལུས་དཀྱིལ་གྱི་རྣམ་
གཞག་ཤིན་ཏུ་སྦས་པའི་ཚུལ་གྱིས་ཟུར་ཙམ་ལས་མ་གསུངས་ཀྱང་། དེ་ཉིད་བདེ་དགྱེས་
ཐུན་མོང་གི་བཤད་རྒྱུད་སམྦུ་ཊ་དང་། ཕ་རྒྱུད་དང་ཐུན་མོང་བ་རྡོ་རྗེ་ཕྲེང་བ། མངོན་
བརྗོད། ཀུན་སྤྱོད་སོགས་ལ་དེ་གསུངས་པ་རྣམས་ཀྱིས་ཁ་བསྐང་སྟེ་གསལ་བར་མཛད་
པ་ཡིན་པས་ཐམས་ཅད་དང་པོ་ནས་དངོས་ཟིན་ལ་ཡོད་མི་དགོས་སོ། །དེ་ཡང་བརྟག་
གཉིས་ལས། རྣལ་འབྱོར་མ་ལུས་དབུས་སུ་ནི། །ཨ་ཡི་རྣམ་པ་སྡོམ་པའི་གནས། །ཇི་
ལྟར་ཕྱི་རོལ་དེ་བཞིན་ནང་། །སྡོམ་པའི་དེ་ཉིད་རབ་ཏུ་ཕྱེ། །ཞེས་རྣལ་འབྱོར་མའི་
ངོ་བོ་ལྟེ་བའི་གཏུམ་མོ་ཨ་ཐུང་གིས་དཔའ་བོའི་རང་བཞིན་གྱི་བྱང་སེམས་དྲངས་པའི་
བདེ་ཆེན་སྐྱེད་པ་དང་། རྣལ་འབྱོར་མ་དང་དཔའ་བོ་དངོས་སུ་འདུས་པའི་བདེ་ཆེན་



92
རིག་བྱེད་མའི་བསྟོད་འགྲེལ།
སྐྱེད་པ་གཉིས་ཕྱི་ནང་དུ་སྦྱར་ཏེ་གསུངས་པའི་དོན། སམྦུ་ཊར་རྣལ་འབྱོར་མ་བདག་
མེད་མ་ལ་བྱས་ནས་གསུངས་ཀྱང་། དཀྱིལ་འཁོར་སོ་སོའི་སྐབས་སུ་མིང་འདོགས་
ཐ་དད་པ་ཙམ་ལས་དོན་ངོ་བོ་གཅིག་པས་མན་ངག་གིས་རྒྱས་བཀབ་སྟེ། དཔྱིད་ཐིག་
ལས། ཕག་མོ་ཏི་ལ་ཀ་ཞེས་བརྗོད། །ལས་ཀྱི་རླུང་གིས་བསྐྱོད་ནས་སུ། །ལྟེ་བའི་
དཀྱིལ་འཁོར་ནས་ནི་འབར། །བསམ་ཏན་དད་དང་ཕྲད་པས་མཉེས། །སྙོམས་པར་
འཇུག་པས་ཡང་དག་བཞུགས། །ཞེས་དོན་སྔ་མ་དང་མཚུངས་ཀྱང་། མིང་ཕག་མོ་
ལ་འདོན་པ་སྤོས་པ་བཞིན་དུ་སྐབས་འདིར་ཡང་སྦྱར་རུང་སྟེ། གོང་དུ་ནང་གི་ཕོག་མོ་
ཞེས་གསུངས་པའི་དགོངས་པ་མཐར་ཐུག་པ་ཡང་འདི་ཡིན་ནོ།. །དེ་ལྟར་དགྱེས་དགུར་
འགུགས་པས་ཞེས་བྱེད་ཚིག་བྱ་དགོས་ཏེ། ཡབ་ཡུམ་སྙོམས་པར་ཞུགས་པ་ལས་དཀྱིལ་
འཁོར་གྱི་འཁོར་ལ་རྫོགས་པར་སྤྲོ་བའི་དོན་ཡིན་ལ། དེའི་ཚུལ་ནི། རྣལ་འབྱོར་སྙིང་
གི་དབུས། །ཁྲག་འཐུང་དཔའ་བོ་ཅི་དགར་རོལ་མིན་ནམ། །ཞེས་པས་བསྟན་ཏེ། ཅི
དགར་རོལ་པའི་དོན་ནི་ཡབ་ཡུམ་ཟུང་གཅིག་སྙིང་གར་བཞུགས་པ་ཙམ་མ་ཡིན་པར་
གནས་ལུས་ལོངས་སྤྱོད་འཁོར་ཕུན་སུམ་ཚོགས་པ་སྟེ། དག་པ་བཞིས་བསྡུས་པའི་དཀྱིལ་
འཁོར་གྱི་འཁོར་ལོའི་བཀོད་པ་བསམ་གྱིས་མི་ཁྱབ་པའི་རོལ་པ་དང་བཅས་ཏེ་བཞུགས་
པའི་དོན་ནོ། །ཁོ་ན་རེ། འདི་འདྲ་བའི་དཀྱིལ་འཁོར་དེ་ལུས་དཀྱིལ་གྱི་དབང་དུ་བྱས་
པ་ཡིན་ན། ཀྱི་རྡོར་ལུགས་ཀྱི་ལྷ་བརྒྱ་དང་བདུན་གནས་སོ་སོར་འགོད་དགོས་ཤིང་།
བདེ་མཆོག་དང་འབྲེལ་བར་བྱེད་ན་ཡང་ལྷ་དྲུག་ཅུ་གནས་སོ་སོར་འགོད་དགོས་རྒྱུ་ལ།
འདིར་སྙིང་ག་ཁོ་ནར་བཤད་པས་དེ་དང་མི་མཐུན། ཕྱི་དཀྱིལ་གྱི་དབང་དུ་བྱས་ན་ཡང་
དཔྱིད་དང་ཐིག་ལེ་ལས་གཙོ་བོ་ཡབ་ཡུམ་བསྐྱེད་པ་ཕྱི་དཀྱིལ་སྒོམ་ཚུལ་གྱི་བཤད་པ་དང་
མི་མཐུན་པས་མི་འཐད་སྙམ་ན། སྤྱིར་ལུས་ཀྱི་ནང་དུ་བསྒོམ་པ་ཙམ་གྱིས་ལུས་དཀྱིལ་



9
རིག་བྱེད་མའི་བསྟོད་འགྲེལ།
དུ་མི་འགྲོ་ཞིང་། ཁམས་ཀྱི་འདུ་འཕྲོད་ལས་ལྷའི་སྐུ་དེ་འགྲུབ་པའི་ནུས་པ་སྨིན་པ་ཙམ་
གྱིས་ཁམས་དེ་ལས་བསྐྱེད་པར་འགྲོ་བའི་ངེས་པ་ཡང་མེད་ལ། ལུས་དཀྱིལ་གྱི་ལུགས་
སུ་བྱས་ཀྱང་ལུས་ཀྱི་ཆ་སྟོད་སྨད་ཐམས་ཅད་ལ་སྐྱེད་དགོས་པའི་ཁྱབ་པ་མེད་དེ། ཚར་
ཆེན་གྱི་མཁའ་སྤྱོད་མའི་ལུས་དཀྱིལ་ཡིད་བཞིན་ནོར་བུ་ལས། རྡོ་རྗེའི་ལུས་ལ་ཡུལ་
ཆེན་པོ་སོ་བདུན་གྱི་རྩ་ཁམས་ཡི་གེ་ཚང་བར་གནས་ལ། དེ་དག་གི་ནུས་པ་སྙིང་དབུས་
ན་གནས་པའི་རྩ་ཁམས་ལ་ཚང་བས། ཞེས་སྙིང་གའི་རྩ་འཁོར་གཅིག་པུ་ལ་ལུས་དཀྱིལ་
ཆ་ཚང་བ་འདོད་རུང་བར་གསུངས་ཤིང་། དེ་ནི་རྡོར་འཕྲེང་ལས། གཙོ་བོ་ཡང་ནི་
བསྡུས་པ་ལས། །གནས་རྣམས་ཀྱི་ནི་གྲངས་སུ་འགྱུར། །ཞེས་རྩ་སྟོང་ཕྲག་དོན་གཉིས་
བསྡུས་པ་རྩ་ཉེར་བཞི་དང༌། སླར་ཡང་བསྡུས་ནས་འགྲོ་བ་ནི། །གསུམ་དང་རྣམ་བརྒྱད་
དབྱེ་བ་ཡིས། །ཞེས་སྙིང་གའི་རྩ་འདབ་བརྒྱད་དང་། དེ་ཡང་དབུ་མ་རོ་རྐྱང་གསུམ་
དུ་འདུ་ལ། གཙོ་བོ་གསུམ་པོ་སླར་ཡང་ནི། །སྦྱོར་བས་གཅིག་པ་ཉིད་དུ་འགྲོ། །ཞེས་
དྷ་ཏིར་འདུས་པར་གསུངས་པའི་དགོངས་པའོ། །སྐབས་དོན་གྱི་ལན་ནི། འདིར་བཤད་
པའི་དཀྱིལ་འཁོར་གྱི་རྣམ་གཞག་དེ་སྒྲུབ་པ་པོས་ཕྱི་དཀྱིལ་དང་ལུས་དཀྱིལ་གང་རུང་
སྒོམ་ཚུལ་གྱི་དབང་དུ་བྱས་པ་མ་ཡིན་པར། ཡི་དམ་ལྷའི་བྱིན་རླབས་རྒྱུད་ལ་ཞུགས་
པ་ལ་བརྟེན་ནས་དག་པའི་རང་སྣང་གི་རྟེན་དང་བརྟེན་པའི་དཀྱིལ་འཁོར་འཆར་ཚུལ་
ཙམ་ཡིན་པས། ཕྱི་ནང་གི་ལུས་འདི་ཙམ་དུ་མ་ཟད་གངྒཱའི་ཀླུང་གི་རྡུལ་ཕྲ་རབ་ཇི་སྙེད་
པ་དེ་སྙེད་ཀྱི་སྟེང་དུ་རེ་རེ་འབྱུང་ཡང་འགལ་བ་མེད་པས་ཐེ་ཚོམ་བྱ་མི་དགོས་སོ། །ད་
ལྟའི་རྗེས་འཇུག་གི་གདུལ་བྱའི་རྒྱུད་ལ་འཕགས་མའི་བྱིན་རླབས་ཀྱིས་ཧེ་རུ་ཀའི་དཀྱིལ་
འཁོར་རྟེན་དང་བརྟེན་པར་བཅས་པ་དེ་ལྟ་བུ་འགྲུབ་པ་ཡང་འཕགས་མ་རང་ཉིད་ཀྱིས་
སྔོན་རིམ་པ་གཉིས་ཀའི་དཀྱིལ་འཁོར་རྒྱལ་མཆོག་ལ་བསླབ་པའི་འབྲས་བུ་ཡིན་པས།
-



94
རིག་བྱེད་མའི་བསྟོད་འགྲེལ།
རྒྱུ་དང་འབྲས་བུ་གཉིས་ཀའི་ཆ་ནས་བསྟོད་པར་འགྱུར་རོ། །བཅོམ་ལྡན་འདས་མི་འདི་
ཉིད་དང་། བདག་མེད་མ་དང་། རྡོ་རྗེ་ཕག་མོ་རྣམས་དོན་ངོ་བོ་གཅིག་པས། བདེ་
དགྱེས་གཉིས་གང་དང་འབྲེལ་བར་ཉམས་སུ་བླང་ཡང་རུང་ལ། ཁ་ཅིག་ཁྲག་འཐུང་
ཞེས་པ་བདེ་མཆོག་ཁོ་ནར་བྱེད་པ་དོན་མིན་ཏེ། དེ་གཉིས་ཀར་རང་རང་གི་རྒྱུད་ལས་
ཧེ་རུ་ཀ་ཞེས་བཏགས་ཤིང་། ཡི་གེ་གསུམ་གྱི་དོན་དང་བཅས་གསལ་བར་གསུངས་
པའི་ཕྱིར་དང་། ཁྲག་འཐུང་ཞེས་པ་ནི་དེ་ཉིད་བོད་སྐད་དུ་བསྒྱུར་བ་ཡིན་པས་སོ། །དེའི་
ཚུལ་ཡང་ཧེ་དང་རུ་དང་ཀ་གསུམ་ལ་ཡི་གེ་བསྣན་པས་རིམ་བཞིན། ཧེ་ཞེས་པ་རོལ་
པ་དང་། རུ་ཏི་ར་ཁྲག་དང་། ཀ་པཱ་ལ་ཐོད་པ་སྟེ་མཉམ་དུ་བསྒྱུར་ན་ཐོད་ཁྲག་ལ་རོལ་
ཞེས་པར་འགྲོ་ཡང་། བསྡུད་ནས་ཁྲག་འཐུང་དུ་བསྒྱུར་བ་ཡིན་པའི་ཕྱིར་ཏེ། སྦས་
དོན་ཀུན་གསལ་ལས། མར་དོའི་ལུགས་འཛིན་པ་དག་ཡི་གེ་གསུམ་ལ་ཡི་གེ་བསྣན་
པའི་ངེས་ཚིག་གི་བཤད་པ་བྱས་པས་ཁྲག་འཐུང་དུ་སོང་བར་བཤད་པ་ལེགས་སོ། །ཞེས་
གསུངས་པ་ལྟར་རོ།། ༈ གསུམ་པ་ལས་རྒྱལ་མཆོག་གི་ཏིང་ངེ་འཛིན་ལ་བརྟེན་ནས་
ཞི་སོགས་རབ་འབྱམས་ལས་ཀྱི་དངོས་གྲུབ་ལ་དབང་འབྱོར་བའི་ཚུལ་ནི། རྩ་བ་ལས།
།ཞི་དང་རྒྱས་དབང་མངོན་སྤྱོད་ལས་རབ་འབྱམས།
།གྲུབ་ཆེན་བརྒྱད་དང་ཟུང་འཇུག་ཕྱག་རྒྱ་ཆེ།
།མ་ལུས་བདེ་བླག་སྩོལ་མཛད་བཅོམ་ལྡན་མ།
།ཁྱོད་ལ་ཡོན་ཏན་བརྗོད་ནས་བསྟོད་པ་ལགས།
ཞེས་བྱུང་། དེ་ཡང་རྐང་པ་དང་པོ་གཉིས་ཀྱིས་འདི་ལ་བརྟེན་ནས་འགྲུབ་པའི་དངོས་
གྲུབ་ཀྱི་དབྱེ་བ་དམན་འབྲིང་མཆོག་གསུམ་དུ་ཕྱེ་ནས་བསྟན་ཏེ། རྐང་པ་དང་པོས་ཆུང་
ངུ་དང་། གྲུབ་ཆེན་བརྒྱད་ཅེས་པས་འབྲིང་། ཟུང་འཇུག་ཕྱག་རྒྱ་ཆེ། །ཞེས་པས་



བྱs
རིག་བྱེད་མའི་བསྟོད་འགྲེལ།
ཆེན་པོ་བསྟན་པ་ཡིན་ནོ། །དེ་ལྟར་སྒྲོན་གསལ་ལས་ཀྱང་། དགོས་པ་ཡང་ནི་བཤད་
བྱ་སྟེ། །ཞི་སོགས་བྱ་བའི་ཆོ་ག་དང་། །དེ་བཞིན་གྲུབ་པ་བརྒྱད་དང་ནི། །སངས་
རྒྱས་ཀྱང་ནི་མཆོག་ཡིན་ནོ། །ཞེས་དང་། སྔགས་རིམ་ལས། རབ་སངས་རྒྱས་ཀྱི་
གོ་འཕང་དང་། འབྲིང་གྲུབ་པ་བརྒྱད་དང་། ཐ་མ་ཞི་རྒྱས་དབང་དྲག་གི་འཕྲིན་ལས་
འགྲུབ་པ་གསུམ། ཞེས་སོ། །ཁ་ཅིག་འདི་རིམ་པ་གཉིས་ཀའི་འབྲས་བུའི་དབང་དུ་
བྱས་པ་ཡིན་པས། སོ་སོར་བྱེད་ན་མཆོག་གི་དངོས་གྲུབ་རྫོགས་རིམ་གྱི་འབྲས་བུ་ཡིན་
ལ། བསྐྱེད་རིམ་གྱི་འབྲས་བུར་ཐུན་མོང་བའི་དངོས་གྲུབ་སྔ་མ་གཉིས་པོ་དེ་མ་གཏོགས་
མི་འབྱུང་སྟེ། འདུས་པ་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་
རྣམ་པ་གཉིས་སུ་འདོད། །ཐུན་མོང་བ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་
སོ། །ཞེས་བསྐྱེད་རིམ་ཡན་ལག་བཞི་ཐུན་མོང་བའི་དངོས་གྲུབ་སྒྲུབ་བྱེད་དུ་གསུངས་
ཤིང་། དྲི་མེད་འོད་ལས། གཟུགས་ལ་སོགས་པ་རྟོགས་པ་དཀྱིལ་འཁོར་གྱི། །འཁོར་
ལོ་བསྒོམ་པ་གོམས་པར་གྱུར་པས་ནི། །གྲུབ་པ་འཇིག་རྟེན་པ་དག་འགྲུབ་འགྱུར་ཏེ།
འདོད་པའི་དངོས་གྲུབ་ཆེན་པོ་ག་ལ་ཞིག །ཅེས་བསྐྱེད་རིམ་གྱིས་མཆོག་གི་དངོས་གྲུབ་
སྒྲུབ་མི་ནུས་པ་གསལ་བར་གསུངས་པའི་ཕྱིར་རོ་སྙམ་ན། སྐྱོན་མེད་དེ། ཐུན་མོང་
བའི་དངོས་གྲུབ་གཉིས་པོ་དེ་བསྐྱེད་རིམ་ཙམ་གྱིས་སྒྲུབ་ནུས་ལ། མཆོག་གི་དངོས་གྲུབ་
ནི་བསྐྱེད་རིམ་གཅིག་པུས་སྒྲུབ་མི་ནུས་པས། བསྐྱེད་རིམ་གྱིས་རྒྱུད་སྨིན་པར་བྱས་ནས་
དེའི་སྟེང་དུ་རྫོགས་རིམ་བསྒོམ་དགོས་པའི་དོན་ཡིན་ཏེ། སྒྲོན་གསལ་ལས། དགེ་བའི་
རྩ་བ་ཡོངས་སུ་སྨིན་པས་རྡོ་རྗེ་ལྟ་བུའི་ཏིང་ངེ་འཛིན་མངོན་པར་རྟོགས་ནས་ཚེ་འདི་ཉིད་
ལ་ཕྱག་རྒྱ་ཆེན་པོའི་དངོས་གྲུབ་ཐོབ་པར་འགྱུར་རོ། །ཞེས་དང་། དུས་འཁོར་འགྲེལ་
ཆེན་ལས། བསྒོམ་པ་གོམས་པའི་དབང་གིས་ཕུང་པོ་དང་ཁམས་དང་སྐྱེ་མཆེད་ལ་སོགས་



96
རིག་བྱེད་མའི་བསྟོད་འགྲེལ།
པ་དཀྱིལ་འཁོར་གྱི་འཁོར་ལོའི་རྣམ་པར་འགྱུར་ཏེ། ཞེས་ན་ཆོག་འགྲུབ་ཚུལ་གསུངས་
པའི་ཕྱིར་རོ། །དེར་མ་ཟད་བརྟག་གཉིས་ཀྱི་བརྟགས་པ་ཕྱི་མའི་གཉིས་པ་ལས། བསྐྱེད་
པའི་རིམ་པའི་རྣལ་འབྱོར་གྱིས། །བརྟུལ་ཞུགས་ཅན་གྱི་སྤྱོད་པ་བསྒོམ། །སྤྲོས་པ་རྨི་
ལམ་ལྟར་བྱས་ནས། །སྤྲོས་པ་ཉིད་ནི་སྤྲོས་མེད་བྱ། །ཞེས་དང་། རྡོ་རྗེ་སྙིང་འགྲེལ་
དུ་འབུམ་ལྔའི་ལུང་དྲངས་པ་ལས། ཐོག་མར་རྟོག་པའི་ཆོ་ག་བསྟན། །རྣམ་རྟོག་རང་
བཞིན་ཤེས་པ་ན། །མི་རྟོག་པ་ལ་རྣམ་འཇུག་བྱ། །ཞེས་དང་། སྤྱོད་བསྡུས་ལས།
སེམས་ཅན་དང་པོའི་ལས་ཅན་རྣམས། །དམ་པའི་དོན་དུ་འཇུག་པ་ལ། །ཐབས་འདི་
རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་བཞག །ཅེས་སོགས་ཀྱིས་
བསྐྱེད་རིམ་ནི་རྫོགས་རིམ་ནི་རྫོགས་རིམ་ལ་འཇུག་པའི་ཐབས་མེད་མི་རུང་དུ་གསུངས་
ཤིང་། རྡོ་རྗེ་སྙིང་འགྲེལ་ལས། དང་པོར་ཞིང་རྣམས་སྦྱང་དོན་དུ། །གོ་ཌ་པ་རྣམས་
འདེབས་བྱེད་ཅིང་། །ཕྱི་ནས་སྦྱངས་པའི་ཞིང་ལ་ནི། །ས་ལུའི་ས་བོན་འདེབས་པ་ཡིན།
ཞེས་བསྐྱེད་རིམ་གྱིས་རྒྱུད་སྣོད་རུང་དུ་སྒྲུབ་ཚུལ་དཔེ་དང་བཅས་པ་རྒྱས་པར་བཤད་
དོ། །འོན་ཀྱང་ཧྭ་ཤང་གི་ལྟ་བའི་བག་ཆག་ཀྱིས་རྒྱུད་བསླད་པ་ཁ་ཅིག་རྡོ་རྗེ་སྙིང་འགྲེལ་
དུ། རྣམ་རྟོག་ས་བོན་ལས་བྱུང་བའི། །འབྲས་བུ་རྣམ་རྟོག་བཅས་པར་འགྱུར། །རྣམ་
པར་མི་རྟོག་ལས་སྐྱེས་པའི། །འབྲས་བུ་རྣམ་པར་མི་རྟོག་འགྱུར། །ཞེས་ལྷའི་རྣལ་
འབྱོར་དེ་ཉིད་མི་རྟོག་ཡེ་ཤེས་ཀྱི་ཉེར་ལེན་མིན་པར་གསུངས་པའི་ཚིག་རིས་ཙམ་ལ་བརྟེན་
ནས་བསྐྱེད་རིམ་རྟོག་བཅས་ཡིན་པས་རྣམ་པར་མི་རྟོག་པའི་ཡེ་ཤེས་ཕྱག་རྒྱ་ཆེན་པོ་མཆོག་
གི་དངོས་གྲུབ་ཐོབ་པའི་རྒྱུར་མི་རུང་ཞེས་སྨྲ་བ་ནི། མདོ་སྡེ་རྒྱན་ལས། གང་ཕྱིར་
ཡོད་པ་མི་མཐོང་མེད་མཐོང་བ། །དེ་འདྲའི་མུན་ནག་རྣམ་པ་དེ་གང་ཞིག །ཞེས་པ་
ཁོ་ནར་སྣང་སྟེ། དེ་ལྟར་ན་རྫོགས་རིམ་གྱི་རྩ་རླུང་བསྒོམ་པ་ཐམས་ཅད་ཀྱང་འདོར་



བྱ
རིག་བྱེད་མའི་བསྟོད་འགྲེལ།
དགོས་པས་སྣང་ཕྱོགས་མཐའ་དག་ལ་སྐུར་འདེབས་མི་བཟད་པའོ། །ད་ནི་གཞུང་དངོས་
ཀྱི་དོན་འཆད་པ་ལ། དངོས་གྲུབ་ཐ་མ་འཕྲིན་ལས་བཞི་ཙམ་འགྲུབ་པ་ནི། རང་གཞན་
གྱི་ནད་གདོན་ཞི་བ་དང་། ཚེ་བསོད་ཤེས་རབ་སོགས་རྒྱས་པ་དང༌། རྒྱལ་བློན་ཕྱག་
རྒྱ་སོགས་དབང་དུ་འདུ་བ་དང་། ཞི་བས་འདུལ་མི་ནུས་པའི་གདུག་པ་ཅན་རྣམས་བསད་
སྐྲད་དབྱེ་རེངས་སོགས་ཀྱིས་ཚར་གཅོད་ནུས་པ་རྣམས་ཡིན་ལ། དེ་དག་གི་རྣམ་གཞག་
རྒྱས་པར་ཕྱེ་ན། གང་དུ་བལྟ་བ་ཕྱོགས་ཀྱི་ཁྱད་པར། གང་ཚེ་བྱེད་པ་དུས་ཀྱི་ཁྱད་
པར། ལུས་ལ་བགོ་བའི་ཆས་ཀྱི་ཁྱད་པར། ཇི་ལྟར་དམིགས་པ་བསམ་པའི་ཁྱད་པར་
བཞི་བཤད་རྒྱུད་རྡོ་རྗེ་ཕྲེང་བ་དང་འོད་སྙེ་ལས་གསལ་བར་གསུངས་ལ། དེའི་སྟེང་དུ་
གང་ལ་བྱ་བ་ཡུལ་གྱི་ཁྱད་པར། གང་དུ་བྱེད་པ་གནས་ཀྱི་ཁྱད་པར། གང་གིས་བྱེད་
པ་ཆོ་གའི་ཁྱད་པར། དེའི་ཚེ་བཟའ་བ་སོགས་ཇི་ལྟར་བརྟེན་པའི་ཁྱད་པར་བཞི་སྒྲོན་
གསལ་སོགས་ལས་ཅི་རིགས་པར་འབྱུང་ངོ༌། །དངོས་གྲུབ་འབྲིང་པོ་གྲུབ་ཆེན་བརྒྱད་
ནི་ལྷ་མོ་བཞིས་ཞུས་ལས། རྫས་བརྒྱད་ཡན་ལག་སྒྲུབ་པ་བརྒྱད། །རིལ་བུ་མིག་སྨན་
དངོས་གྲུབ་དང་། །ས་འོག་རལ་གྲིའི་དངོས་གྲུབ་དང༌། །ནམ་མཁར་འཕུར་དང་མི་
སྣང་དང་། །ཤི་བ་མེད་དང་ནད་འཇོམས་སོ། །ཞེས་པ་ལྟར་ལ། རིལ་བུའི་དངོས་
གྲུབ་ནི། རིལ་བུ་ཚུལ་བཞིན་དུ་བསྒྲུབ་སྟེ་ཉིན་རེ་བཞིན་ཟོས་ན། ལུས་འོད་ཀྱི་གཟི་
བརྗིད་དང་ལྡན་པ། གསེར་གྱི་མདངས་དང་ལྡན་པ། སྲེད་མེད་བུའི་སྟོབས་དང་ལྡན་
པ། དགེ་བ་ལ་སྤྲོ་བའི་ཤུགས་དང་ལྡན་པ། ཇི་ལྟར་སྨོན་པའི་འབྲས་བུ་འགྲུབ་པ། མངོན་
ཤེས་ལྔ་ཐོབ་པ་སྟེ་ཕན་ཡོན་དྲུག་འབྱུང་བར་ལྷ་མོ་བཞིས་ཞུས་ཀྱི་རྒྱུད་ལས་གསུངས་ཤིང་།
དུས་ཀྱི་འཁོར་ལོའི་རྒྱུད་ལས་ཀྱང་། གང་ཞིག་ཟླ་བ་དྲུག་ཏུ་ཉིན་ཞག་སོ་སོའི་དུས་སུ་
ཊཾ་ཀའི་རྐང་པའི་ཚད་ནི་ཟ་བྱེད་པ། །དེ་ནི་མཛེ་ལ་སོགས་པའི་ནད་ལས་གྲོལ་ཞིང་སྐྱ་



རིག་བྱེད་མའི་བསྟོད་འགྲེལ། 98
དཀར་གཉེར་མ་དང་བྲལ་བརྒྱད་གཉིས་ལོ་ལོན་དབྱིབས། །ཞེས་རྒས་འཁོག་པ་རྣམས་
ཀྱང་གཞོན་ནུ་ལང་ཚོ་ཅན་གྱི་ལུས་སུ་འགྱུར་བར་བཤད་དེ། གྲུབ་པའི་བཅུད་ལེན་གྲུབ་
པ་བཞིན་དུ་ཞེས་དཔེར་བྱེད་པའི་ཚུལ་ཡང་དེ་ཡིན་ནོ། །མིག་སྨན་ནི་སྒྲོན་གསལ་ལས་
བཤད་པ་ལྟར། དུད་པའི་མིག་སྨན་སྒྲུབ་པ་ལ་བརྟེན་ནས་རབ་མི་སྣང་བ་དང་། འབྲིང་
ས་འོག་གི་གཏེར་མཐོང་བ་དང་ཐ་མ་བལྟས་པ་ཙམ་གྱིས་གཞན་དབང་དུ་བྱེད་པར་འགྱུར་
རོ། །ས་འགོ་གི་དངོས་གྲུབ་ནི་སའི་འོག་ཏུ་དཔག་ཚད་དུ་མར་ཆུ་ལ་ཉ་བཞིན་དུ་འགྲོ་
བའོ། །རལ་གྲིའི་དངོས་གྲུབ་ནི་སྒྲུབ་པའི་ཕྱག་མཚན་ལག་ཏུ་བཟུང་སྟེ་ལྷ་གནས་རྣམ་
དང༌། མཁའ་སྤྱོད་སོགས་སུ་བགྲོད་ནུས་པའོ། །བྱ་བཞིན་དུ་འཕུར་བ་དང་། གཟུགས་
མི་སྣང་བར་བསྒྱུར་བ་དང་། ཚེ་བསྲིང་བ། ནད་སེལ་བ་བཞི་ནི་གོ་སླ་ལ། གཞུང་དུ་
མར་རྐང་མགྱོགས་དང་བུམ་པ་བཟང་པོའི་དངོས་གྲུབ་བགྲང་བ་ཡང་ཡོད་དོ། །ཐུན་
མོང་བའི་དངོས་གྲུབ་འདི་དག་སྒྲུབ་པའི་ཚུལ་རྒྱས་པར་ནི་བརྟག་གཉིས་ཀྱི་བརྟག་པ་དང་
པོའི་ལེའུ་གཉིས་པ་དང་བཅུ་གཅིག་པ། ཕྱི་མའི་དགུ་པ་རྣམས་ནས་གསུངས་ལ། བདེ་
མཆོག་གི་དགུ་པ་ནས་བཅུ་བཞི་པའི་བར་དང་། ཞེ་གསུམ་པ་ནས་ལྔ་བཅུ་པའི་བར་གྱིས་
རྒྱས་པར་གསུངས་སོ། །དངོས་གྲུབ་དེ་དག་ཀྱང་སྔགས་ལ་གཞོལ་བའི་བསྐྱེད་རིམ་
པས་བཟླས་པ་དང་སྦྱིན་སྲེག་འཁྲུལ་འཁོར་སོགས་ཀྱི་སྒོ་ནས་སྒྲུབ་དགོས་ལ། ནང་ལ་
གཞོལ་བའི་བསྐྱེད་རིམ་པས་ནི་དེ་དག་ལ་ལྟོས་པ་མེད་པར་བསྒོམ་པའི་རིལ་བུ་དང་ཕྱག་
མཚན་ལ་བརྟེན་ནས་བསམ་གཏན་གྱིས་ཐམས་ཅད་བསྒྲུབ་ནུས་ཏེ། བདེ་མཆོག་རྩ་
རྒྱུད་ལས། གསང་སྔགས་ཟློས་པའི་བཟླས་བརྗོད་དང་། །བསམ་གཏན་གྱིས་ཀྱང་འགྲུབ་
པར་འགྱུར། །ཞེས་ཀྱང་སྒྲས་རྫས་སྔགས་ལ་མ་བརྟེན་པའི་བསམ་གཏན་གཅིག་པུས་
འགྲུབ་ཚུལ་གསུངས་པ་ཡིན་ནོ། །དེས་ན་རྗེ་བླ་མས། དེ་ནས་རྫས་སྔགས་འཁྲུལ་འཁོར་
---



99
རིག་བྱེད་མའི་བསྟོད་འགྲེལ། ་
བསམ་གཏན་ལ། །བརྟེན་ནས་གྲུབ་པ་ཆེན་པོ་བརྒྱད་དང་ནི། །ཞི་སོགས་རབ་འབྱམས་
ལས་ཀུན་འགྲུབ་པ་ཡི། །ལས་ཀྱི་རྒྱལ་པོ་མཆོག །ཅེས་གསུངས་པ་ཡང་སོ་སོར་སྦྱོར་
དགོས་པ་སྨོན་ལམ་འདིའི་ཊིཀ་བྱེད་རྣམས་ཀྱིས་དགོངས་པར་མཛོད་ཅིག ཐུན་མོང་
བའི་དངོས་གྲུབ་འདི་དག་གཙོ་བོར་སྒྲུབ་པའི་གདུལ་བྱ་ཡང་། ཀུན་མཁྱེན་འཇམ་དབྱངས་
བཞད་པའི་གསང་འདུས་བསྐྱེད་རིམ་ལས། དངོས་གྲུབ་ཐ་འབྲིང་གཉིས་ནི་གདུལ་བྱ་
གཞན་བཞིས་དོན་དུ་གཉེར་ལ། ཞེས་གསུངས་པ་ལྟར་པདྨ་ལྟ་བུ་ལ་སོགས་པ་གང་ཟག་
བཞིས་ནི་རྫོགས་རིམ་གྱི་རྟོགས་པ་མྱུར་དུ་སྐྱེ་བའི་ཐབས་སུ་བོགས་འབྱིན་གྱི་སྤྱོད་པ་བྱས་
ཏེ་དངོས་གྲུབ་འདི་རྣམས་ནན་ཏན་དུ་སྒྲུབ་པར་བྱེད་ལ། རིན་པོ་ཆེ་ལྟ་བུའི་གང་ཟག་
ནི་དེ་འདྲ་ལ་མ་ལྟོས་པར་རྫོགས་རིམ་གྱི་རྟོགས་པ་སྐྱེད་ནུས་པས་དངོས་གྲུབ་འདི་དག་
སྒྲུབ་པ་གཙོ་བོར་མི་བྱེད་དོ། །དངོས་གྲུབ་མཆོག་ཟུང་འཇུག་གི་གོ་འཕང་ནི་སྔ་ཕྱི་ཀུན་
ཏུ་འཆད་པས་འདིར་མ་སྤྲོས་སོ། །དེ་ལྟ་བུའི་ལས་རབ་འབྱམས་ཀྱི་དངོས་གྲུབ་ཐམས་
ཅད་གདུལ་བྱ་སོ་སོའི་སྐལ་བ་དང་འཚམ་པར་བདེ་བླག་ཏུ་སྩོལ་བར་མཛད་པ་ཡང་།
སྔོན་དེ་དང་དེའི་རྒྱུ་མཐུན་པའི་ལམ་གྱི་དབྱེ་བ་སྤྱི་དང་། ཁྱད་པར་ལས་རྒྱལ་མཆོག་
གི་ཏིང་ངེ་འཛིན་ལ་གོམས་པ་ཡོངས་སུ་རྫོགས་པར་མཛད་པའི་ལག་རྗེས་ཡིན་པས། ཚུལ་
དེ་ལྟར་དུ་བསམ་ན་འཕགས་མའི་ནུས་མཐུ་ལ་ཡིད་ཆེས་དང་། སྔོན་སློབ་པའི་གནས་
སྐབས་ནས་བཟུང་སྟེ་འགྲོ་བའི་མགོན་སྐྱབས་འདི་ལྟར་མཛད་པར་འདུག་སྙམ་དུ་དད་
པ་དང་། རང་གིས་ཀྱང་འབྲས་བུ་བླ་ན་མེད་པ་དེ་ལྟ་བུའི་ཕྱིར་དུ་ལམ་འདི་ལ་སློབ་སྙམ་
པའི་འདུན་པ་སྟེ། དད་པ་གསུམ་ཕན་ཚུན་འགྲན་པ་བཞིན་དུ་འཕེལ་བར་འགྱུར་རོ།
དེ་ལྟར་ཚུལ་དེ་ལྟ་བུའི་སྒོ་ནས་བསྟོད་ན་འཕགས་མའི་ཐུགས་ལ་ཟག་པ་མེད་པའི་དགྱེས་
པ་ཁྱད་པར་ཅན་བསྐྱེད་པ་དང་། སྐལ་བ་མཆོག་དང་ལྡན་པའི་གདུལ་བྱ་ཆོས་ཀྱི་རྗེས་



i00
རིག་བྱེད་མའི་བསྟོད་འགྲེལ།
སུ་འབྲང་བ་རྣམས་ཀྱི་ཡིད་རང་དབང་མེད་པར་འཕྲོག་པར་འགྱུར་བས་བསྟོད་པ་བྱེད་
ཚུལ་མཆོག་ཏུ་གྱུར་པ་ནི། ངེས་དོན་གྱི་ཡོན་ཏན་ཁྱད་པར་ཅན་རྣམས་རྒྱུ་འབྲས་ངོ་
བོ་ཆ་ཚང་བར་བརྗོད་པའི་སྒོ་ནས་བསྟོད་པ་འདི་ལྟ་བུ་ལགས་ཀྱི། དེ་ལས་གཞན་དུ་
བྱིས་པ་ཁ་འཁྲིད་པ་ལྟར། གསལ་ལོ། །མཛེས་སོ། །ངོ་མཚར་རོ། །བལྟ་བས་ཆོག་
མི་ཤེས་པའོ། །སྲིད་ཞིའི་མཛེས་སྡུག་གཅིག་ཏུ་བསྡུས་པ་འདྲའོ། །ཡ་མཚན་པའི་དཔེ་
འདི་དང་འདི་ལྟ་བུ་ཞིག་གོ །ཞེས་སྙན་ཅིང་དཔེ་དོན་འབྲེལ་ལ། མངོན་བརྗོད་སྣ་ཚོགས་
ཀྱིས་བཅིངས་ཏེ་འགངས་ཆེ་ཆེ་འདྲ་བ་ཇི་ཙམ་སྨྲས་ཀྱང་འདིའི་ཆ་ཙམ་དུ་ཡང་མི་འགྲོའོ།
ཞེས་གོ་བའི་ཕྱིར་དུ། ཁྱོད་ལ་ཡོན་ཏན་བརྗོད་ནས་བསྟོན་པ་ལགས། །ཞེས་གསུངས་
ཏེ། ད་ལྟ་གཞུང་སྤྱིའི་གོ་བ་ཕྱོགས་འགྲོ་ཙམ་ཡང་མ་ཆགས་པར་གཞན་གྱི་ཟེར་ཟློས་
དང༌། པདྨ་བུང་བ་ན་ཆུང་སོགས་དཔེ་སླ་བ་རེ་གཉིས་དང་སྦྱར་ནས་གྲོང་པའི་གླུ་ངག་
འདྲ་བའི་ཚིགས་བཅད་དམ་དུམ་རེ་བསྒྲིགས་པ་ལ་སྔོན་མེད་ཀྱི་ལེགས་བཤད་སྤེལ་བའི་
མཁས་པ་ཆེན་པོའི་བོག་འཕང་ཐོབ་པ་ལྟ་བུའི་མངོན་རློམ་འཆང་བ་རྣམས་ཀྱིས་གནད་འདི་
གོ་བར་བྱས་ནས་སྣག་ཤོག་གྲོན་དུ་བྱེད་པའི་ངལ་བ་སྤངས་ཏེ་ནང་དོན་གྱི་གཞུང་ཆེན་
མོ་རྣམས་ལ་བག་ཆགས་ཅི་ཐེབས་རེ་བྱས་ན་ལེགས་སོ། །མོས་པའི་སྐུ་གསུམ་སྒྱུ་མའི་
སྔགས་ཀྱི་གཟུགས། །ལྷན་སྐྱེས་བདེ་བ་མཆོག་གི་སྲོག་ཐོབ་སྟེ། །ཟུང་འཇུག་དང་པོའི་
མགོན་དུ་བཞེངས་པའི་སྐུ། །མཁའ་ཁྱབ་འཕྲིན་ལས་ཟློས་པའི་གར་གྱིས་རྩེན། །ཞེས་
བྱ་བ་ནི་བར་སྐབས་ཀྱི་ཚིགས་སུ་བཅད་པའོ།། ༈ གཉིས་པ་གསུང་ལ་བསྟོད་པ་ལ་
གཉིས། ཕར་ཕྱིན་ཐེ་ག་པ་དང་ཐུན་མོང་བའི་དབང་དུ་བྱས་པ་དང༌། སྔགས་ཀྱི་ཐུན་
མོང་མ་ཡིན་པའི་དང་ང་དུ་བྱས་ནས་བསྟོད་པའོ། །དང་པོ་ནི། རྩ་བ་ལས།
།མགྲིན་པ་ཆོས་ཀྱི་མགུར་ལས་ཆད་མེད་པའི།



iji
་
རིག་བྱེད་མའི་བསྟོད་འགྲེལ།
།ཡན་ལག་དྲུག་ཅུའི་དབྱངས་ཀྱིས་འགྲོ་ཀུན་རྣར།།
ཞེས་གསུངས་ཏེ། མགྲིན་པ་ཆོས་ཀྱི་མགུར་ལས་ཞེས་པས་འབྱུང་ཁུངས་ཀྱི་ཁྱད་པར།
ཆད་མེད་པའི་ཞེས་པས་དུས་ཀྱི་ཁྱད་པར། ཡན་ལག་དྲུག་ཅུའི་དབྱངས་ཀྱིས་ཞེས་པས་
ངོ་བོའི་ཁྱད་པར། འགྲོ་ཀུན་རྣར་ཞེས་པས་ཆེད་དུ་བྱ་བའི་ཡུལ་དངོས་སུ་བསྟན་ཏེ། དེ་
དག་རང་རང་གི་སྐལ་བ་བཞིན་ཕན་བདེ་ལ་འགོད་པའི་བྱེད་པ་ཤུགས་ཀྱིས་བསྟན་ནོ།
དང་པོ་སངས་རྒྱས་ཀྱི་གསུང་འབྱུང་བའི་གནས་ཀྱང་མགྲིན་པ་ལོངས་སྤྱོད་ཀྱི་འཁོར་
ལོ་ཞེས་ཆོས་ཀྱི་དགའ་སྟོན་འབྱུང་བའི་གཞི་དང་། གསུང་རྡོ་རྗེའི་གནས་ཀྱི་གཙོ་བོ་
སྨོས་པ་ཙམ་ལས། མཐའ་གཅིག་ཏུ་མགྲིན་པ་ཁོ་ན་ལས་འབྱུང་དགོས་པ་ཡང་མ་ཡིན་
ཏེ། གསང་བ་བསམ་གྱིས་མི་ཁྱབ་པའི་མདོ་ལས། དེ་བཞིན་གཤེགས་པའི་གསུང་གཙུག་
ཏོར་ནས་བྱུང་བར་ཤེས་པ་དང་། སྤྱི་གཙུག་ནས་འབྱུང་པར་ཤེས་པ་དང་། དབུ་སྐྲ་
རྣམས་ལས་བྱུང་བར་ཤེས་པ་དང་། ཕྲག་པ་ནས་འབྱུང་བར་ཤེས་པ་དང་། ཞེས་པ་
ནས་བ་སྤུའི་ཁུང་བུ་ཐམས་ཅད་ནས་དེ་བཞིན་གཤེགས་པའི་གསུང་འབྱུང་བར་ཤེས་པའི་
སེམས་ཅན་ཁ་ཅིག་ཡོད་དེ། ཞི་བའི་བློ་གྲོས། འདི་ཡང་དེ་བཞིན་གཤེགས་པའི་གསུང་
གི་གསང་བའོ། །ཞི་བའི་བློ་གྲོས། མོས་པ་ཇི་ལྟ་བ་དང་། ཡོངས་སུ་སྨིན་པ་ཇི་ལྟ་བ་
དང་། བསམ་པ་ཇི་ལྟ་བ་བཞིན་དུ་དེ་བཞིན་གཤེགས་པའི་གསུང་འབྱུང་བར་ཤེས་ཀྱང་
ཞེས་སོགས་གསུངས་ལ། མོས་པ་དང་ཡོངས་སུ་སྨིན་པའི་སྐལ་བ་བཞིན་འབྱུང་ཚུལ།
མདོ་སྡེ་རྒྱན་ལས། ལུང་དང་རྟོགས་དང་དབང་འབྱོར་ལས། །ཁ་དང་གཟུགས་ནི་
ཐམས་ཅད་དང་། །ནམ་མཁའ་ལས་ཀྱང་འབྱུང་བ་ཡིན། །ཞེས་གསུངས་ཏེ་སྤྱོད་འཇུག་
གི་སྨོན་ལམ་མཛད་ཚུལ་དང་གནད་གཅིག་གོ །ཡུན་ཚད་ཀྱང་། མངོན་རྟོགས་རྒྱན་
ལས། དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་འཆད་པར་འདོད། །ཅེས་



i02
རིག་བྱེད་མའི་བསྟོད་འགྲེལ།
དང་། དེ་ཉིད་ཟད་པ་མེད་པའི་ཕྱིར། །རྟག་པ་ཞེས་ཀྱང་བརྗོད་པ་ཡིན། །ཞེས་གསུངས་
པ་ལྟར་སངས་རྒྱས་ཀྱི་མཛོད་པ་འཕྲིན་ལས་ཐམས་ཅད་དང་། ཁྱད་པར་དུ་མཛད་པའི་
མཆོག་གསུང་གི་མཛད་པ་ནི་འཁོར་བ་མ་སྟོངས་བར་དུ་རྒྱུན་མི་འཆད་པར་འཇུག་སྟེ།
བསྟོད་སྔོན་རྒྱ་མཚོ་ལས། ཁྱོད་ཀྱི་གསུང་དབྱངས་དབྱངས་ཀྱི་ང་རོའི་དཀྱིལ་འཁོར་
འཁོར་བ་སྲིད་དུ་རྒྱུན་ཆགས་པ། །ཞེས་གསུངས་པ་ལྟར་རོ། །ངོ་བོའི་ཁྱད་པར་ནི་
འདིར་ཡན་ལག་དྲུག་ཅུའི་དབྱངས་ཞེས་པ་ཙམ་ལས་རྩ་བཞིའི་གསལ་ཁ་མ་བྱུང་ཞིང་།
མདོ་སྡེ་རྒྱན་དང་། དེའི་དབྱིག་འགྲེལ། བློ་བརྟན་གྱི་འགྲེལ་བཤད། རྣམ་བཤད་
རིག་པ། ཉི་སྣང་། རྟོག་གེ་འབར་བ་རྣམས་སུ་ཡང་དྲུག་ཅུ་ཁོ་ན་གསུངས་ལ། གསང་
བ་བསམ་གྱིས་མི་ཁྱབ་པའི་མདོར་དྲུག་ཅུ་རྩ་རྩ་བཞི་གསལ་བར་བགྲང་བ་བཞིན། རྗེ་
བླ་མས་ཀྱང་། དེ་ལྟར་བཞི་ཡིས་ལྷག་པའི་དྲུག་ཅུའི་དབྱངས། །ཞེས་གསུངས་པས་
བཤད་ཚུལ་དེ་དག་དབྱེ་བསྡུའི་གྲངས་འདྲེན་ལུགས་ཐ་དད་པ་ཙམ་ཡིན་གྱི། དོན་ལ་
མི་མཐུན་པ་མེད་དོ། །ཡན་ལག་སོ་སོའི་རང་བཞིན་ཞིབ་ཏུ་ཤེས་པར་འདོད་ན་གོང་
དུ་སྨོས་པའི་གཞུང་དེ་དག་ལས་ཤེས་པར་བྱ་ཡི། འདིར་ཧ་ཅང་ཚིག་ཚོགས་ལྕི་བས་
འཇིགས་ནས་མ་བྲིས་སོ། །གསུང་དེས་དགོས་པ་ཅི་ཞིག་སྒྲུབ་སྙམ་ན། དེའི་ཚུལ་ནི་
འགྲོ་ཀུན་རྣར་ཞེས་ཕྱོགས་རེ་བ་ཙམ་མ་ཡིན་པར་ས་གསུམ་གྱི་འགྲོ་བ་ཐམས་ཅད་ལ་
རང་རང་གི་སྐལ་བ་བཞིན་དུ་སྐྱེས་བུ་ཆུང་ངུའི་རིགས་ཅན་རྣམས་མངོན་མཐོ་དང་།
འབྲིང་དང་ཆེན་པོའི་རིགས་ཅན་རྣམས་ཐེག་པ་ཆེ་ཆུང་གི་ངེས་ལེགས་བྱང་ཆུབ་ཀྱི་ལམ་
ལུ་སྦྱར་ནས་མཐའ་དག་གི་དོན་མཛད་ཚུལ། རྒྱུད་བླ་མ་ལས། ལྷ་རྣམས་ཐམས་ཅད་
ཡང་ནས་ཡང་། །ཆོས་ཀྱི་རྔས་ནི་སྐུལ་བྱེད་ལྟར། །དེ་བཞིན་ཁྱབ་བདག་འབད་སོགས་
དང༌། །བྲལ་ཡང་འགྲོ་བ་མ་ལུས་པ། །སངས་རྒྱས་གསུང་གིས་ཁྱབ་མཛད་དེ། །སྐལ་
-



ios
རིག་བྱེད་མའི་བསྟོད་འགྲེལ།
ལྡན་རྣམས་ལ་ཆོས་སྟོན་ཏོ། །ཞེས་གསུངས་པ་ལྟར་རོ། །ཡང་ཁ་ཅིག་འདི་སྙམ་དུ།
འགྲོ་བ་ཐམས་ཅད་ཀྱིས་སངས་རྒྱས་ཀྱི་གསུང་དངོས་སུ་ཐོས་མི་ནུས་པས། དོ་དག་
ལ་སངས་རྒྱས་ཀྱི་གསུང་གིས་ཁྱབ་ཚུལ་མེད་སྙམ་ན། དེ་ནི་མ་ཡིན་ཏེ། དཔེར་ན་
མེ་ཤེལ་ཉི་མ་ལ་བསྟན་པའི་ཚེ་དེས་གཞན་བསྲེག་པ་དེ་དངོས་སུ་མེ་ཤེལ་གྱིས་བསྲེག་
པ་ཡིན་ཀྱང་། རྩ་བ་ཉི་མའི་འོད་ཟེར་མེ་ཤེལ་གྱིས་བསྡུས་པའི་སྟོབས་ཡིན་པས་ཉི་འོད་
ལ་རག་ལས་པ་ལྟར། དེ་དག་ལ་ལེགས་པའི་ལམ་ཕྲ་མོ་རེ་བསྟན་པ་ཐམས་ཅད་ཀྱང་
དངོས་སུ་གང་ཟག་གཞན་ལས་ཐོས་པ་ཡིན་ནའང་། དེའི་རྒྱུ་གང་ཟག་དེ་ལ་སངས་
རྒྱས་ཀྱི་འཕྲིན་ལས་ཞུགས་པའི་དབང་གིས་ཡིན་པས། བརྒྱུད་ནས་སངས་རྒྱས་ཀྱི་མཐུ་
ཡིན་ཏེ། ཚུལ་འདི་ཤེས་ན། བསྔགས་འོས་བསྔགས་བསྟོད་ལས། ཁྱོད་ཀྱིས་གང་
ལས་འགྲོ་བ་དག །མ་དྲངས་རྒྱུད་པ་དེ་གང་མཆིས། །གང་དང་འཇིག་རྟེན་མ་སྦྱད
པའི། །ཕུན་ཚོགས་དེ་ཡང་གང་ཞིག་མཆིས། །ཞེས་ཚེར་མ་ཟུག་པ་ལྟ་བུའི་གདུང་བ་
ཕྲ་མོ་གསལ་བ་དང་། ཟས་ཁམ་གཅིག་རྙེད་པའི་བདེ་བ་ཡན་ཆད་སངས་རྒྱས་ཀྱི་བཀའ་
དྲིན་དུ་གསུངས་པ་ལ་ངེས་པ་རྙེད་པར་འགྱུར་རོ།། ༈ གཉིས་པ་སྔགས་ཀྱི་ཐུན་མོང་
མ་ཡིན་པའི་དབང་དུ་བྱས་ནས་བསྟོད་པ་ལ། མདོར་བསྟན་རྒྱས་བཤད་གཉིས། དང་
པོ་ནི། རྩ་བ་ལས།
།སྙན་འཇེབས་ཐོ་ཀ་ར་ཡི་སྒྲ་སྐད་ཀྱིས།
།ཁམས་གསུམ་མ་ལུས་མཁའ་འགྲོར་བཅས་ཏེ་བསྡུ།
ཞེས་བྱུང་། འདི་ལ་ཐོག་མར་དོགས་པའི་གནས་འདི་ཡོད་དེ། ཕོ་གྱི་སྒྲ་སྒྲོག་པ་དང་།
མཁའ་འགྲོ་དབང་དུ་སྡུད་པ་ནི་གསུང་གི་ཡོན་ཏན་གྱི་ཆ་ཤས་གཅིག་ཡིན་པས། དེ་ལྷག་
མ་ཐམས་ཅད་མདོར་བསྟན་དུ་འབྲེལ་མེད་དོ་སྙམ་ན། སྐྱོན་མེད་དེ། འདིར་མཁའ་



104
རིག་བྱེད་མའི་བསྟོད་འགྲེལ།
འགྲོ་བསྡུ་བར་གསུངས་པས། རང་དོན་ཕོ་ཉ་གསུམ་བསྲེས་པའི་ལམ་གྱི་རྟོགས་པ་མཐར་
ཕྱིན་ཚུལ་དང་། གཞན་དོན་མཆོག་ཐུན་མོང་གི་དངོས་གྲུབ་ཐམས་ཅད་འགྲུབ་ཚུལ་
་བསྟན་པ་ཡིན་ཏེ་འཆད་པར་འགྱུར་རོ། །དེ་ཡང་སྙན་འཇེབས་ཅེས་པ་ནི། །བསྟོད་
སྤྲིན་རྒྱ་མཚོའི་འགྲེལ་པ་ལས། བདག་ཏུ་ལྟ་བ་ལ་སོགས་པ་མུ་སྟེགས་ཅན་གྱི་ལྟ་བ་ངན་
པ་ཐམས་ཅད་འཇོམས་པར་བྱེད་པའི་སྟོབས་ཀྱི་ཡོན་ཏན་དང་ལྡན་པས་ན་སྙན་ལ་འཇེབས་
པ་དང་། ཞེས་གསུངས་པ་ལྟར། མི་མཐུན་ཕྱོགས་ཐམས་ཅད་འཇོམས་ཤིང་ཡོན་
ཏན་མ་ལུས་པ་སྒྲུབ་པའི་མཐུ་དང་ལྡན་པས་ན་གསུང་གི་ཡོན་ཏན་གྱི་གཙོ་བོ་སྨོས་པ་ཡིན་
ནོ། །ཕོ་ཀ་ར་ཞེས་པ་ནི། ཞི་བ་ཡེ་ཤེས་ཀྱིས། མཁའ་འགྲོ་སྡུད་པའི་ཕོ་སྐད་གནམ་
དུ་སྒྲོག །ཅེས་དང་། རྟོག་བདུན་རྣམ་བཤད་ལས། མཁའ་འགྲོ་སྡུད་པའི་ཕོ་སྒྲ་དང་
གདུག་ཅན་གསོད་པའི་ཕཊ་སྒྲ། ཞེས་གསུངས་པ་ལྟར། མཁའ་འགྲོ་དབང་དུ་བྱེད་
པའི་སྒྲ་དངོས་ནི་ཕོ་ཡིན་ལ། ཕྱི་མ་ནི་བྱིངས་མདོ་ལས། ཀ་ར་བྱེད་པ་ལའོ། །ཞེས་
པ་ལྟར་སྔ་མའི་མཇུག་ཏུ་བྱེད་ཚིག་སྦྱར་བ་ཡིན་ཏེ། རྒྱལ་དབང་བདུན་པའི་འཇིགས་
བྱེད་བསྐྱེད་རིམ་ལས། སྲིན་ཞལ་ནས་ཐོ་ཀ་ར་སྟེ། ཕོ་མཁའ་འགྲོ་འབོད་པ། ཀ་ར་
བྱེད་པ་སྟེ་མཁའ་འགྲོ་དབང་དུ་བྱེད་པའི་ཕོ་ཀ་རའི་སྒྲ་འབྲུག་ལྟར་སྒྲོག་པ། ཞེས་སོ།
སྲིན་ཞལ་དམིགས་ཀྱིས་བཀར་བ་ནི་སྐྱེ་འགྲོ་དབང་དུ་བྱེད་པ་སོགས་ཐུན་མོང་བའི་ཆེད་
དུ་སྤྲུལ་པའི་ཞལ་ཡིན་པའི་རྒྱུ་མཚན་གྱིས་ཡིན་ལ། འཇིག་རྟེན་པའི་བཟླས་པ་དེ་ནས་
བྱེད་པར་གསུངས་པའི་གནད་ཀྱང་དེ་ཡིན་ཞིང་། རྩ་ཞལ་ནི་གང་ལ་གནད་དུ་བསྣུན་
པའི་རྩ་འཁོར་སོགས་མ་བཅོས་པའི་སྒྲུབ་གཞི་ཅན་ཡིན་པས་འཇིག་རྟེན་ལས་འདས་པའི་
བཟླས་པ་དེ་ནས་བྱེད་པར་གསུངས་ཏེ། དངོས་གྲུབ་རྒྱ་མཚོར་སྐྱེ་མཆེད་ཀྱི་ལྷ་འགོད་
ཚུལ་ལ་དོགས་པ་བཅད་པ་བཞིན་ནོ། །འདིར་མཁའ་འགྲོ་ཞེས་པ་ཡང་མཚན་གཞི་གཙོ་



is
རིག་བྱེད་མའི་བསྟོད་འགྲེལ།
བོ་སྨོས་པ་ཡིན་གྱི། སྤྱིར་ཡེ་ཤེས་པའི་ལྷ་ཚོགས་མཐའ་དག་གི་བྱིན་རླབས་སྡུད་བྱེད་
ཡིན་ཏེ། འདོད་འཇོ་ལས། གྱེན་དུ་བལྟས་ནས་ཕོ་ཞེས་པའི་སྒྲ་སྒྲོག་པ་ཡིས་ཕྱོགས་
བཅུའི་འཇིག་རྟེན་གྱི་ཁམས་ན་བཞུགས་པའི་དཔལ་བོ་དང་དཔའ་མོའི་དབང་ཕྱུག་མ་
རྣམས་དཀྱིལ་འཁོར་གྱི་འཁོར་ལོར་གྱུར་པའི་ཡེ་ཤེས་ཀྱི་འཁོར་ལོར་འགུག་པར་བྱེད་
དོ། །ཞེས་སོ། །དེ་ལྟར་མཁའ་འགྲོ་དབང་དུ་འདུས་པ་ན་དེའི་སྟོབས་ཀྱིས་མཆོག་ཐུན་
མོང་གི་དངོས་གྲུབ་གཞན་ཐམས་ཅད་ཀྱང་བདེ་བླག་ཏུ་འགྲུབ་པར་འགྱུར་ཏེ། ཁམས་
གསུམ་གྱི་ཟས་ནོར་ལོངས་སྤྱོད་རྒྱལ་བློན་ཕྱག་རྒྱ་སོགས་ནི་དེ་དག་གི་ཐུགས་ཀྱི་དགོངས་
པ་ཙམ་ལ་བརྟེན་ནས་ཀྱང་དབང་དུ་སྡུད་ནུས་ལ། མཆོག་གི་དངོས་གྲུབ་ཀྱང་དེ་དག་
གིས་ཕོ་ཉའི་ལམ་གྱི་གྲོགས་བྱས་པ་ལ་བརྟེན་ནས་དུས་ཤིན་ཏུ་མྱུར་བར་བདེ་བླག་ཏུ་བགྲོད་
ནུས་པའི་ཚུལ། བདེ་མཆོག་རྩ་རྒྱུད་ལས། དཔའ་བོ་གཉིས་མེད་རྣལ་འབྱོར་མ། །དེ་
ཀུན་འདོད་པའི་གཟུགས་ཅན་ཏེ། །ཡིད་ཀྱི་ཤུགས་ཀྱིས་འཇུག་པ་ཡིན། །ཞེས་དང་།
སྡོམ་འབྱུང་ལས། སྙིང་པོའི་ཕྱག་རྒྱ་སོགས་ལ་བསྐོར། །མཁའ་འགྲོ་མ་ཡི་དྲ་བ་སྡོམ།
ཞེས་གསུངས་ལ། དེའི་དོན་འདོད་འཇོ་ལས། མཁའ་འགྲོ་མའི་དྲ་བ་སྟེ་ཚོགས་ཀུན་
གྱི་བདེ་བ་དམ་པ་སྟེ་མཆོག་སྦྱིན་པར་བྱེད་པའོ། །ཞེས་གསུངས་སོ། །དེར་མ་ཟད་
མཆོག་གི་དངོས་གྲུབ་སྒྲུབ་ཚུལ་དང་སྦྱོར་བ་ན་ཁམས་གསུམ་ཞེས་པ་ཡང་ཟུང་འཇུག་
གི་གོ་འཕང་ལ་བྱར་རུང་སྟེ། དགོངས་པ་ལུང་སྟོན་ལས། རྡོ་རྗེ་ཐལ་མོའི་ངེས་དོན་
གྱི་སྐབས་སུ་ཟུང་འཇུག་ལ་ཁམས་གསུམ་གྱི་མིང་གིས་བཏགས་ཤིང་། དེ་ལྟར་བཏགས་
པའི་གོ་དོན་ནི། བསྐྱེད་རིམ་དངོས་གྲུབ་རྒྱ་མཚོ་ལས། འོ་ན་ཁམས་གསུམ་གྱི་དོན་
ཇི་ལྟར་ཚང་སྙམ་ན། ཁམས་གསུམ་ནི་འདོད་ཁམས་སོགས་ལ་ཟེར་བ་མ་ཡིན་གྱི། སྤྱོད་
བསྡུས་ལས་ཟུང་འཇུག་གི་མིང་གི་རྣམ་གྲངས་སུ། འཇིག་རྟེན་གསུམ་གྱི་བདག་ཉིད་



i06
རིག་བྱེད་མའི་བསྟོད་འགྲེལ།
ཅན། །ཞེས་གསུངས་པ་ལྟར་རོ། །ཞེས་དཔེ་དང་བཅས་ཏེ་བཤད་པ་བཞིན་ནོ། །དེ་
ལྟར་ན་རྗེ་བཙུན་མ་འདི་ཉིད་ཀྱི་རྣལ་འབྱོར་ལྷར་བྱེད་པའི་སྒྲུབ་པ་པོ་རྣམས་ཀྱིས་འདིའི་
ཐུགས་རྗེ་ལ་བརྟེན་ནས་རིང་པོར་མ་ཐོགས་པར་གནས་གསུམ་གྱི་མཁའ་འགྲོ་ཐམས་
ཅད་དབང་དུ་སྡུད་པར་ནུས་ཤིང་དེ་ལ་བརྟེན་ནས་མཆོག་ཐུན་མོང་གི་དངོས་གྲུབ་ཐམས་
ཅད་བདེ་བླག་ཏུ་འགྲུབ་པར་འགྱུར་ལ། དེའི་རྩ་བ་ཡང་རྗེ་བཙུན་མ་རང་ཉིད་ཀྱིས་སྔོན་
སློབ་པའི་གནས་སྐབས་ན་རྣལ་འབྱོར་མ་རྒྱུད་ཀྱི་ཟབ་གནད་ཕོ་ཉ་གསུམ་དབྱེར་མེད་
དུ་བསྲེ་བའི་ལམ་ལ་གོམས་པ་མཐར་ཕྱིན་པའི་དབང་གིས་ཡིན་པས། རྒྱུ་དང་འབྲས་
བུའི་ཚུལ་མཐའ་དག་ནས་བསམས་ཏེ་དང་བ་བསྐྱེད་པར་བྱའོ།། ༈ གཉིས་པ་རྒྱས་
པར་བཤད་པ་ལ། གསུང་གི་སྒོ་ནས་ཇི་ལྟར་གདམས་ཚུལ་དང་། གསུང་རྡོ་རྗེ་རང་
གིས་མངོན་དུ་མཛད་ཚུལ་གཉིས། དང་པོ་ནི། རྩ་བ་ལས།
།སྒྲུབ་པོའི་ལམ་གྱི་མན་ངག་ཆ་ཚང་བར།
།དབུགས་དབྱུང་ཚིག་དང་བཅས་ཏེ་སྟོན་མཛད་པས།
།ལྷན་སྐྱེས་བདེ་ཆེན་སྟོང་ཉིད་མཉམ་སྦྱོར་བ།
།དགའ་བའི་རོ་ལ་ཀུན་ནས་སྦྱོར་བར་མཛད།
ཅེས་བྱུང་། དེ་ཡང་ལམ་གྱི་མན་ངག་ཆ་ཚང་བ་ནི་ཉམས་ལེན་ཕྱོགས་རེ་བ་ཙམ་མ་
ཡིན་པར། ལས་དང་པོ་པའི་ས་ནས་སངས་རྒྱས་ཀྱི་སའི་བར་གྱི་ཉམས་ལེན་ཚང་ལ་
མ་ནོར་བ་ཞིག་དགོས་ཏེ། དཔེར་ན་ལམ་འགྲོས་རྡོ་རྗེའི་ཚིག་རྐང་དུ། ཐོག་མར་སྣང་
གསུམ་གྱི་ཁྲིད་ཀྱི་སྒོ་ནས་དལ་འབྱོར་རྙེད་དཀའ། །འཆི་བ་མི་རྟག་པ། ལས་རྒྱུ་འབྲས།
འཁོར་བ་སྤྱི་དང་བྱེ་བྲག་གི་ཉེས་དམིགས། ངེས་འབྱུང་བྱང་ཆུབ་ཀྱི་སེམས་སོགས་ལ་
གོམས་པར་བྱེད་ཅིང་། དེ་ནས་རྒྱུད་གསུམ་དུ་བསྟན་པ་ལྟར་གདན་གསུམ་ཚང་བའི་



i07
རིག་བྱེད་མའི་བསྟོད་འགྲེལ།
རྡོ་རྗེ་སློབ་དཔོན་གྱི་དྲུང་ནས་དབང་རྣམ་པར་དག་པ་མནོས་ཏེ། དམ་ཚིག་ཉི་ཤུ་ཚུལ་
བཞིན་དུ་བསྲུང་ཞིང་། གསལ་སྟོང་ཟུང་འཇུག་ལམ་གྱི་སྲོག་ཏུ་བྱས་ཏེ་བཅུ་གསུམ་རྡོ་
རྗེ་འཛིན་པའི་གོ་འཕང་སྒྲུབ་པའི་བར་གྱི་ཉམས་ལེན་ཚོམས་བཅོ་བརྒྱད་དུ་བསྡུས་ནས་
བསྟན་པ་ལྟ་བུ་སྟེ། འདི་ཡང་མིང་གི་འདོགས་ཚུལ་ཙམ་ལས། དོན་ལ་མཐུན་མོང་
བས་རྒྱུད་སྦྱངས་ཤིང་། །དེ་ནས་སྔགས་ལ་ཞུགས་ཏེ་རིམ་གཉིས་ལ་སློབ་པར་གསུངས་
པ་དང་གནད་གཅིག་གོ །འདིར་མན་ངག་ནི་ཨུ་པ་དེ་ཤ་ཞེས་པ་དྲང་ཐད་དུ་བསྒྱུར་
ན། ཉེ་བར་རྟོགས་པར་བྱེད་པ་སྟེ་དོན་ཟབ་ཅིང་རྒྱ་ཆེ་བ་རྣམས་ཚིག་ཉུང་ངུས་གོ་བར་
བྱེད་པ་དང་། ལམ་གྱི་རྟོགས་པ་སྐྱེ་དཀའ་བ་རྣམས་ཀྱང་བདེ་བླག་ཏུ་སྐྱེད་པར་བྱེད་
པའོ། །དབུགས་དབྱུང་ཞེས་པ་ནི་དམ་པ་གོང་མ་འགའ་ཞིག་གིས་སྒྲུབ་པ་མཛད་པའི་
ཚེ་ལམ་གྱི་དྲོད་རྟགས་འཕྲལ་དུ་མ་བྱུང་བས་ཐུགས་སྐྱོ་བ་ན། རྗེ་བཙུན་མ་སོགས་ཀྱིས་
ཞལ་བསྟན་ནས་སྤྲོ་བ་བསྐྱེད་དེ་དབུགས་ཕྱུང་བའི་ལོ་རྒྱུས་དང་སྦྱར་ཏེ་བཤད་ཀྱང་རུང་
མོད། གཙོ་བོ་ནི་ཚར་ཆེན་གྱིས། བོགས་ཕྱིན་བརྒྱུད་ཀྱིས་ཏིང་འཛིན་བོགས་དབྱུང་
ཞིང་། །གདམས་ངག་དྲུག་དང་བསྲུང་བ་སུམ་ཅུ་ཡིས། །བར་ཆད་ཀུན་སེལ་རྟེན་
འབྲེལ་རྣམ་པ་ལྔ་། །ཞེས་གསུངས་པ་ལྟར། ལམ་རང་རང་གི་སྐབས་ཀྱི་གེགས་སེལ་
བོགས་འབྱིན་དང་བཅས་ཏེ་སྒྲུབ་པ་པོའི་སྦྱོར་དངོས་རྗེས་ཀྱི་རིམ་པའི་མན་ངག་ཆ་ཚང་
བར་གདམས་པ་ལ་བྱེད་དོ། །གདམས་རྒྱུའི་ཆོས་ཀྱང་རྒྱལ་བས་དྲང་ངེས་ཀྱི་སྡེ་སྣོད་
མཐའ་ཡས་པ་ཞིག་གསུངས་ན་ཡང་། ཆོས་ཕུང་བརྒྱད་ཁྲི་བཞི་སྟོང་པོ་ཐམས་ཅད་
ཀྱི་བཅུད་བསྡུས་པ་རྣལ་འབྱོར་བླ་མེད་ཀྱི་ལམ་གྱི་སྲོག་ལྟ་བུ་ནི། བདེ་སྟོང་དབྱེར་མེད་
ཀྱི་ཡེ་ཤེས་ཡིན་ཏེ། རྡོ་རྗེ་ཕྲེང་བ་ལས། ཆོས་ཕུང་བརྒྱད་ཁྲི་བཞི་སྟོང་ཁྱབ། །མདོར་
བསྡུས་ཆོས་ཀྱི་ཕྱག་རྒྱའོ། །རྒྱུད་ཀུན་གྱི་ནི་དོན་བསྡུས་པ། །སྟོང་ཉིད་སྙིང་རྗེ་མི་ཕྱེད་



i0s
རིག་བྱེད་མའི་བསྟོད་འགྲེལ། 108
པ། །ཞེས་དང་། བདེ་མཆོག་འབྱུང་བ་ལས། གསང་བ་སངས་རྒྱས་ཐམས་ཅད་ཀྱི།
འདུས་པ་སྡོམ་པ་དག་གི་མཆོག །ཅེས་གསུངས་པ་ལྟར་ཡིན་པས། འདིར་ཡང་། ལྷན་
སྐྱེས་བདེ་ཆེན་སྟོང་ཉིད་མཉམ་སྦྱོར་བ། །དགའ་བའི་རོ་ལ་ཀུན་ནས་སྦྱོར་བར་མཛད།
ཅེས་གསུངས་སོ། །འདི་ནི་ཤིན་ཏུ་རྟོགས་པར་དཀའ་ཞིང་གནད་ཆེ་བས་ཅུང་ཟད་ཕྱེ་
སྟེ་བཤད་པ་ལ། བདེ་སྟོང་སྦྱོར་བའི་གནད་འདི་ལྟ་བུ་ཐེག་པ་གཞན་ལ་མེད་པ་ལམ་
འདི་ཁོ་ནའི་ཁྱད་ཆོས་སུ་འགྱུར་ཚུལ་ཇི་ལྟར་ཡིན་ཞེ་ན། ཕར་ཕྱིན་ཐེག་པར་ཡང་ཞི་
གནས་བསྒོམ་སྟེ་ལུས་སེམས་ཤིན་སྦྱངས་ཀྱི་བདེ་བ་སྐྱེད་ཅིང་དེའི་རྩི་མ་ཡལ་བའི་ངང་
ནས་རྣམ་པར་མི་རྟོག་པའི་ལྷག་མཐོང་སྒོམ་པ་ལ་འཇུག་པ་དང་། ས་དང་པོར་སྟོང་
ཉིད་རྟོགས་པའི་དགའ་བདེ་ལྷག་པར་ཐོབ་པ་བཤད་ཅིང་། བྱ་རྒྱུད་བསམ་གཏན་ཕྱི་
མ་དང་། སྤྱོད་རྒྱུད་རྣམ་སྣང་མངོན་བྱང་ལས་རླུང་ཕྱིར་རྒྱུ་བ་བཀག་སྟེ་ནང་དུ་བཟུང་
ནས་ལྷའི་རྣལ་འབྱོར་བསྒོམ་པའི་སྲོག་རྩོལ་ལ་བརྟེན་པའི་བདེ་བ་སྐྱེ་བར་གསུངས་ཀྱང་།
དེ་དག་ཏ་ནང་ལུས་ཀྱི་རྩ་འཁོར་ལ་གནད་དུ་བསྣན་པའི་རླུང་གི་རྣལ་འབྱོར་མ་གསུངས
པས། དེའི་བདེ་བ་ཡང་བླ་མེད་ཀྱི་བདེ་སྟོང་སྦྱོར་བར་བཤད་པའི་བདེ་བའི་བདེ་བའི་
གྲངས་སུ་མི་འགྲོ་སྟེ། གསང་བ་གྲུབ་པ་ལས། བྱ་བ་སྤྱོད་པའི་དབྱེ་བ་ཡང་། །མདོ་
སྡེའི་སྡེ་སྣོད་ལ་སོགས་སུ། །མཆོག་ཏུ་དགའ་བ་གཅིག་པུ་ཉིད། །རྣམ་པ་དུ་མར་རྣམ་
པར་གནས། །ཕུང་པོ་རིན་ཆེན་སྣོད་ཉིད་དུ། །སེམས་ཅན་བསམ་པའི་བྱེ་བྲག་གིས།
དེ་ཉིད་འབད་པས་སྦས་མཛད་ནས། །སངས་རྒྱས་མགོན་པོས་རྣམ་པར་བཞག །ཅེས་
དང་། མན་ངག་སྙེ་མ་ལས། འོ་ན་བསམ་གཏན་དང་པོ་ཐོབ་པ་རྣམས་ཀྱང་འཁོར་
ལོས་བསྒྱུར་བ་རྣམས་བཞིན་དུ་བདེ་བ་ཉེ་བར་བསྟེན་པ་ཡིན་ན། བདག་མེད་པ་ཉིད་
གཉིས་ཀ་རབ་ཏུ་རྟོགས་པ་ན་ལྟ་ཅི་སྨོས། དེ་ལྟར་ནི་རབ་ཏུ་དགའ་བ་ལྷག་པ་ཉིད་ལས་
༣



རིག་བྱེད་མའི་བསྟོད་འགྲེལ། 109
ས་དང་པོ་རབ་ཏུ་དགའ་བ་ཞེས་བྱ་བར་བརྗོད་པར་བྱས་པས་སོ་ཞེ་ན་བདེན་ཏེ། འདི་
ལྷན་ཅིག་སྐྱེས་པའི་བདེ་བ་ནི་མ་ཡིན་ཏེ། དེ་ཉིད་ཀྱི་ཕྱིར་བདེ་བ་ཆེན་པོ་མ་ཡིན་ནོ། །ཞེས་
གསུངས་སོ། །དེ་ལྟ་བུའི་ཐབས་བདེ་བ་ཆེན་པོ་མེད་ན་སྟོང་ཉིད་ཀྱི་ལྟ་བ་དཔྱིས་ཕྱིན་
པ་ཕར་ཕྱིན་ཐེག་པར་ཡོད་ཀྱང་། དེ་རྐྱང་པ་བསྒོམ་པས་ཞི་མཐར་ལྟུང་སྟེ། རྡོ་རྗེ་
མཁའ་འགྲོ་ལས། ཕྱག་རྒྱའི་སྦྱོར་བ་འདི་ཡིས་ནི། །ས་གསུམ་མ་ལུས་བཟའ་བར་
བྱ། །གཞན་དུ་གལ་ཏེ་སྦྱོར་བ་ནི། །མ་ཚང་མར་མེ་ལྟ་བུར་འདའ། །ཞེས་ཕྱག་རྒྱའི་
སྦྱོར་བའི་བདེ་ཆེན་གྱིས་ཟིན་པའི་སྒོ་ནས་ས་གསུམ་འོད་གསལ་དུ་འཇུག་དགོས་ཀྱི། དེས་
མ་ཟིན་པར་སྟོང་ཉིད་ཀྱི་སྦྱོར་བ་གཅིག་བུ་བསྒོམ་ན་ཉོན་མོངས་ཙམ་ཟད་པའི་དམན་
པའི་མྱང་འདས་སུ་ལྟུང་བར་གསུངས་སོ། །མདོ་ལུགས་ལ་ཡང་ཐེག་ཆེན་པ་རྣམས་
ཀྱིས་ཞི་མཐའ་འགོག་པའི་ཕྱིར་བསོད་ནམས་ཀྱི་ཚོགས་རྒྱ་ཆེན་པོ་དང་སྦྲགས་ནས་བྱེད་
མོད་ཀྱང་། ད་དུང་སྒོམ་ལམ་ཐོབ་པ་ན་ཐབས་ཀྱི་ཆ་གཙོ་བོར་བྱེད་པ་མ་གཏོགས་སྟོང་
ཕྱོགས་བསྒོམ་བྱའི་གཙོ་བོར་བྱེད་མི་རུང་བས། ཤེས་མཐོང་གིས་བལྟས་ནས་འདའ་
དགོས་པ་ནི་ཐབས་ཤེས་མཉམ་པར་སྦྱོར་ཚུལ་སྔགས་ཀྱི་ཐབས་མཁས་འདི་འདྲ་བ་མེད་
པའི་རྒྱུ་མཚན་གྱིས་ཡིན་ཏེ། མདོ་ལུགས་ཀྱི་ཐབས་ཤེས་ཟུང་དུ་འབྲེལ་ཚུལ་ནི། བློ་
ངོ་བོ་ཐ་དད་པ་གཉིས་གཅིག་གིས་གཅིག་རྩིས་ཟིན་པར་བྱེད་པ་ཙམ་ཡིན་ལ། སྔགས་ .
ལུགས་ཀྱི་ཐབས་སྙིང་རྗེའམ་བདེ་བ་ཆེན་པོ་དང་། ཤེས་རབ་སྟོང་ཉིད་རྟོགས་པ་གཉིས་
སྒྲོན་མེ་དང་དེའི་འོད་བཞིན་སེམས་གཅིག་ལ་ལྡོག་ཆ་ཙམ་གྱིས་སོ་སོར་བཞག་པ་ཡིན་
པས་འོ་ཆུ་འདྲེས་པ་ལྟར་དངོས་པོ་སོ་སོར་དབྱེ་རྒྱུ་མེད་པ་ཞིག་དགོས་པའི་ཚུལ། བདེ་
མཆོག་འབྱུང་བ་ལས། ཤེས་རབ་སྙིང་རྗེའི་དབྱེ་བ་ནི། །སྒྲོན་མ་དང་ནི་འོད་ཟེར་བཞིན།
འདི་གཉིས་མི་ཕྱེད་བདག་ཉིད་དོ། །རོ་གཅིག་དངོས་པོའི་སེམས་ཡིན་ནོ། །ཞེས་དང་།



རིག་བྱེད་མའི་བསྟོད་འགྲེལ། 110
སམྦུ་ཊ་ལས། ཆུང་དང་འོ་མ་འདྲེས་པ་བཞིན། །གཉིས་མེད་རྣམ་པའི་སྦྱོར་བ་ཡིས།
གཉིས་པོ་འདུས་པ་གང་ཡིན་པ། །ཤེས་རབ་ཐབས་ཞེས་བྱ་བར་གྲགས། །ཞེས་གསུངས་
ཏེ། སྔགས་ཀྱི་སྐབས་འདིར་ཐམས་ཅད་ལ་རྡོ་རྗེའི་སྒྲ་སྦྱར་བ་ཡང་གནད་འདི་རྟོགས་
དགོས་པ་ཡོད་དོ། །དེ་ལྟར་སྟོང་པ་ཉིད་ཀྱི་ལྟ་བ་ཕུ་ཐག་ཆོད་པ་ཞིག་མེད་ན་འཁོར་བ་
ལས་མི་གྲོལ་ཞིང་ཨེ་ཡིག་གི་དོན་མི་ཚང་། ཕྱི་ནང་གི་ལུས་ལ་གནད་དུ་བསྣུན་པ་ལས་
བྱུང་བའི་ལྷན་སྐྱེས་ཀྱི་བདེ་བ་ཆེན་པོ་མེད་ན་སྔགས་ཀྱི་ཟབ་གནད་རྣམས་མི་འབྱུང་ཞིང་
ཝ་ཡིག་གི་དོན་མི་ཚང་། དེ་གཉིས་སོ་སོར་ཡོད་ཀྱང་སྟོང་ཉིད་ཀྱི་ལྟ་བ་ཞུ་བདེའི་ངོ་
བོར་བསྐྱེད་དེ་སྟོང་ཉིད་ཡུལ་དང་། བདེ་ཆེན་ཡུལ་ཅན་དུ་བྱས་ནས། བདེ་སྟོང་སྦྱོར་
མི་ཤེས་ན་ཐིག་ལེའི་དོན་མི་ཚང་བས་ཐོབ་བྱེད་ལམ་གྱི་ཨེ་ཝཾ་མ་ཚང་ལ། དེ་མ་ཚང་
ན་ཐོབ་བྱ་འབྲས་བུའི་ཨེ་ཝཾ་ཟུང་འཇུག་གི་གོ་འཕང་འགྲུབ་པའི་ཐབས་མེད་པས་དེ་གཉིས་
སྦྱོར་བ་ཤིན་ཏུ་གལ་ཆེ་ཡང་། དེ་དག་སོ་སོའི་ངོ་བོ་ངོས་ཟིན་པ་དང་སྦྱོར་ཤེས་པ་ཤིན་
ཏུ་དཀོན་ཏེ། ས་ར་ཧས། སྙིང་རྗེ་དང་བྲལ་སྟོང་པ་ཉིད་ཞུགས་པ། །དེས་ནི་ལམ་
མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམ་ན་ཡང་། །འཁོར་བ་
འདིར་གནས་ཐར་པ་ཐོབ་མི་འགྱུར། །གང་ཡང་གཉིད་པོ་སྦྱོར་བར་ནུས་པ་དེ། །འཁོར་
བར་མི་གནས་མྱང་ངན་འདས་མི་གནས། །ཞེས་དང་། ཁྱིམ་དང་ཁྱིམ་ན་དེ་ཡི་གཏམ་
སྨྲ་ཡང་། །བདེ་ཆེན་གནས་ནི་ཡོངས་སུ་ཤེས་པ་མེད། །ཅེས་གསུངས་སོ། །དེ་ལྟ་
བུའི་ལམ་དང་འབྲས་བུའི་ཨེ་ཝཾ་འགྲུབ་པ་ལ། དེའི་ནང་ནས་ཝཾ་ཡིག་གིས་མཚོན་པ་
ལྷན་སྐྱེས་ཀྱི་བདེ་བའི་ཆ་སྐྱེད་པ་འདྲེན་བྱེད་རྟགས་ཀྱི་ཨེ་ཝཾ་ལ་ལྟོས་དགོས་ཤིང་། དེ་
ཡང་གང་ལ་བྱེད་ན་ཕྱིའི་ཐབས་ཤེས་དང་སྦྱར་བ་ནི། བརྟག་པ་ཕྱི་མའི་ལེའུ་གཉིས་
པ་ལས། རྡོ་རྗེ་བཙུན་མོའི་བྷ་ག་ནི། །ཨེ་ཡི་རྣམ་པའི་ཆ་བྱེད་གཟུགས། །ཞེས་སོགས་



རིག་བྱེད་མའི་བསྟོད་འགྲེལ། iii །
དང་། རྡོ་རྗེ་ཕྲེང་བ་ལས། ཨེ་ནི་བྷ་གའི་མཚན་ཉིད་དེ། །པདྨ་རྟེན་དུ་ཤེས་པར་བྱ།
བརྟེན་པ་རྡོ་རྗེ་ཞེས་ནི་གསུངས། །བརྟེན་པ་རྡོ་རྗེ་འཆང་བ་ཡི། །དེ་ལ་གནས་པ་ཐིག་
ལེའི་གཟུགས། །ཞེས་ཡབ་ཀྱི་རྡོ་རྗེ་དང་ཡུམ་གྱི་པདྨ་ལ་བཤད་དོ། །ནང་དུ་རང་གི་
ལུས་ལ་གནད་དུ་བསྣུན་པའི་རྟགས་ཀྱི་ཨེ་ཝཾ་འཇོག་ཚུལ་ཡང་། སམྦུ་ཊ་ལས། སྤྱི་
བོ་ལྟེ་བར་སོན་འཁོར་ལོ། །ཨེ་ཡི་རྣམ་པར་ཡང་དག་གནས། །སྙིང་ག་མགྲིན་པར་
ཡང་དག་གནས། །ཝཾ་གྱི་ཡི་གེ་འདྲ་བར་འདོད། །ཅེས་སྤྱི་བོ་དང་ལྟེ་བའི་རྩ་འཁོར་
ཝ་རྟུ་ལའི་ཨེ་ཡིག་གི་རྣམ་པ་དབྱིབས་གྲུ་གསུམ། མགྲིན་པ་དང་སྙིང་གའི་རྩ་འཁོར་
ཝཾ་ཡིག་གི་རྣམ་པ་དབྱིབས་ཟླུམ་པོ་ཅན་ཡིན་ལ། སྡོད་ལུགས་ཀྱང་སྤྱི་བོའི་རྩ་འཁོར་
གདུགས་ཁ་སྦུབ་པ་བཞིན་ཐུར་དུ་བསྟན་པ་དང་། མགྲིན་པའི་རྩ་འཁོར་གདུགས་བཀན་
པ་ལྟ་བུ་ཁ་གྱེན་དུ་བསྟན་ཏེ་གཉིས་ཀ་ཁ་སྦྱོར་གྱི་ཚུལ་དུ་ཡོད་ཅིང་། སྙིང་གའི་རྩ་འཁོར་
ཐུར་ལྟ་དང་ལྟེ་བའི་རྩ་འཁོར་གྱེན་ལྟ་གཉིས་ཀྱང་ཁ་སྦྱོར་བའི་རྣམ་པར་གཞི་ལ་རང་ཆས་
སུ་ཡོད་དོ། །བརྟག་པ་དང་པོར། ཨེ་ཡི་རྣམ་པ་ལྷ་མོ་སྤྱན། །པཾ་གྱི་རྣམ་པ་བདག་
མོར་བརྗོད། །མ་ནི་ལྷ་མོ་གོས་དཀར་མོ། །ཡ་ཡི་རྣམ་པ་སྒྲོལ་མར་བརྗོད། །ཅེས་
ཡི་གེ་ཨེ་ཝཾ་མ་ཡ་བཞི་ལ་སྦྱར་ཡང་། ཨེ་ཝཾ་དུ་མ་འདུས་པའི་སྐྱོན་མེད་ལ། དབྱིབས་
ཀྱིས་མཚོན་ཚུལ་སྔ་མ་དང་ཤིན་ཏུ་མཚུངས་སོ། །པཎ་ཆེན་བློ་བཟང་ཆོས་རྒྱན་གྱི་དྲིལ་
བུ་པའི་རིམ་ལྔའི་དམར་ཁྲིད་དུ་རྩ་འཁོར་གཉིས་གྲུ་གསུམ་ཞེས་པ་ནང་དབྱིབས་ལ་སྦྱར་
རོ། །དེ་ལྟར་ཐབས་ཤེས་ཀྱི་གསང་བའི་རྩ་གཉིས་འདྲེན་བྱེད་རྟགས་ཀྱི་ཨེ་ཝཾ་དུ་འཇོག་
པ་གྲགས་ཆེ་ལ། འཁོར་ལོ་བཞི་ཡང་འདྲེན་བྱེད་རྟགས་ཀྱི་ཨེ་ཝཾ་དུ་འཇོག་དགོས་པའི་
རྒྱུ་མཚན་ནི། བརྟག་གཉིས་ལས། སངས་རྒྱས་ཀུན་གྱི་སྡོམ་པ་ནི། །ཨེ་ཝཾ་རྣམ་པར་
རབ་ཏུ་གནས། །ཞེས་གསུངས་པ་ལྟར། ཡབ་ཡུམ་སྙོམས་པར་ཞུགས་ཏེ་རོ་རྐྱང་གི་



རིག་བྱེད་མའི་བསྟོད་འགྲེལ། i12
རྒྱུ་བ་དྷ་ཏིར་བཀག་པ་ལས་གཏུམ་མོ་སྦར་བས་ཧཾ་ཡིག་ཞུ་སྟེ་ཡཾ་ཧཾ་ཡང་དག་པར་སྦྱར་
ཞིང་སྡོམ་པར་འགྱུར་ལ། དེ་ཡང་འཁོར་ལོ་བཞིའི་ལྟེ་བར་དགའ་བཞི་རིམ་གྱིས་བསྐྱེད་
པའི་མཐར་ཐམས་ཅད་ཀྱང་ལྷན་སྐྱེས་ཀྱི་དགའ་བའི་ངོ་བོར་སྡོམ་པར་འགྱུར་ཞིང་། དེ་
འདྲ་བའི་འོད་གསལ་ལས་ལངས་པའི་སྒྱུ་མའི་སྐུ་དང་ལྷན་སྐྱེས་ཀྱི་བདེ་ཆེན་ངོ་བོ་དབྱེར་
མེད་ཀྱི་སྐུ་དང་ཐུགས་སུ་སྡོམ་པ་ལས་སྐུ་གསུམ་དབྱེར་མེད་སྡོམ་པ་འགྲུབ་པས། རྡོ་
རྗེ་ཐེག་པའི་ལམ་འབྲས་ཀྱི་གནད་ཡོངས་སུ་རྫོགས་པར་འགྱུར་རོ། །དེས་ན་ཤེར་ཕྱིན་
གྱི་མདོ་སྡེ་རྣམས་སུ་སྟོང་ཉིད་བརྗོད་བྱའི་གཙོ་བོར་བྱས་ཏེ་བསྟན་པ་ཙམ་གྱི་ཆ་ནས་ཀྱང་
བླ་ན་མ་མཆིས་ཤིང་སྐབས་མ་མཆིས་པ་དང་། མདོ་སྡེ་ཀུན་གྱི་གཙོ་བོར་བཤད་ལ།
འདིར་ནི་ཡུལ་སྟོང་ཉིད་དེ་ཡུལ་ཅན་ཁྱད་པར་ཅན་ལྷན་སྐྱེས་ཀྱི་བདེ་བའི་སྒོ་ནས་བསྒོམ་
ཚུལ་གྱི་གནད་གསལ་བར་ཕྱེ་བས་ན་ཤེར་མདོ་སོགས་ལས་ཀྱང་ཆེས་ཁྱད་པར་དུ་
འཕགས་པས་མདོ་སྡེ་ཀུན་གྱི་བླ་མར་འགྱུར་ལ། གདུལ་བྱ་རྣམས་སྒོ་དུ་མ་ནས་དེ་ལ་
སྦྱོར་བའི་ཕྱིར་དུ་གདམས་ཤིང་རྗེས་སུ་བསྟན་པ་ཡང་གསུང་གི་ཡོན་ཏན་ནམ་མཛད་
པའི་གཙོ་བོར་འགྲུབ་བོ།། ༈ གཉིས་པ་གསུང་རྡོ་རྗེ་རང་གིས་མངོན་དུ་མཛད་ཚུལ་
ལ། སྤྱི་དོན་དང་། གཞུང་དོན་གཉིས། དང་པོ་ནི། གོང་དུ་སྐུའི་ཡོན་ཏན་རྣམས་
བསྐྱེད་རིམ་གྱི་ལག་རྗེས་དང་སྦྱར་བས་འདིར་རྫོགས་རིམ་གྱི་ལག་རྗེས་སུ་འགྲུབ་ལ། དེ་
ལྟ་ན་ལག་རྗེས་འཇོག་བྱེད་ལུགས་འདིའི་རྫོགས་རིམ་གྱི་འགྲོ་ལུགས་ཇི་ལྟ་བུ་ཞིག་ཡིན་
སྙམ་དུ་རྣམ་དཔྱོད་ཅན་རྣམས་ཀྱིས་དཔྱོད་དགོས་སོ། །དེ་ཡང་བླ་མེད་ཀྱི་རྒྱུད་སྡེ་ཐམས་
ཅད་ཐོབ་བྱའི་འབྲས་བུ་མཐར་ཐུག་སྐུ་དང་ཡེ་ཤེས་དབྱེར་མེད་པ་ཟུང་འཇུག་གི་གོ་འཕང་
སྒྲུབ་པར་མཚུངས་པས་རྫོགས་རིམ་གྱི་ལམ་གྱི་ལུས་སྤྱི་ཁོག་གནད་མཚུངས་ཀྱང་། དང་
པོ་སྒྲུབ་ཚུལ་ཅུང་ཟད་མི་འདྲ་བས་ས་བཅད་ལེན་ལུགས་དང་མིང་འདོགས་མི་འདྲ་བ་



ii
རིག་བྱེད་མའི་བསྟོད་འགྲེལ། ii3
སོ་སོར་བྱུང་བ་ཡིན་ཏེ། སྔགས་རིམ་ལས། གསང་འདུས་གཉིས་དང་། བདེ་དགྱེས་
ཀྱི་རྫོགས་རིམ་ལ་མཐར་ཟུང་འཇུག་གི་ཡེ་ཤེས་ཀྱི་སྐུ་བསམ་གཏན་གཉིས་གང་རུང་གིས་
སྣོད་བཅུད་འོད་གསལ་ཏུ་བསྡུས་ནས་འཇུག་ལྡང་བྱེད་པའི་རིམ་པས་སྒྲུབ་པ་དང་། དང་
པོ་བསྐྱེད་རིམ་མཐར་དབྱུང་དགོས་པ་འདྲ་ཞིང་། རླུང་དང་ཐིག་ལེ་ལས་རུང་དུ་བྱས་
ནས་འོད་གསལ་དུ་འཇུག་ལྡང་བྱེད་དགོས་པ་ཡང་འདྲ་མོད་ཀྱང་། རླུང་དང་ཐིག་ལེ་
ལས་རུང་དུ་སྒྲུབ་ལུགས་ལ་སྒོ་མང་པོ་བཤད་དེ། འཕགས་ལུགས་པས་ནི་རྡོར་བཟླས་
ཉིད་ལ་འདྲིལ་ཞིང་། ཡེ་ཤེས་ཞབས་ལུགས་པ་དང་། བདེ་མཆོག་པས་ཐིག་ལེའི་རྣལ་
འབྱོར་མང་པོ་དང་གཏུམ་མོ་དང་རླུང་གི་རྣལ་འབྱོར་གྱིས་སྒྲུབ་ལ། ཌོ་ལྷོ་པ་ལ་སོགས་
པས་གཏུམ་མོ་ལ་གནད་དུ་བསྣུན་པར་སྣང་ངོ༌། །ཞེས་གསུངས་པ་ལྟར་རོ། །དེས་
ན་འདུས་པ་ལས་རིམ་ལྔ་གཙོ་བོར་བྱས་ཀྱང་། སོ་སོར་སྡུང་དང་བསམ་གཏན་སྲོག་
རྩོལ་དང་། །འཛིན་པ་རྗེས་དྲན་ཏིང་འཛིན་ཡན་ལག་དྲུག །ཡོངས་སུ་སྡུད་པའི་ཟབ་
ལམ་རིམ་པ་ལྔ་། །ཞེས་དེ་ལ་སྦྱོར་དྲུག་ཚང་བར་གསུངས་པ་དང་། མ་རྒྱུད་འཁོར་
ལོ་སྡོམ་པ་སོགས་སུ་སྦྱོར་བ་ཡན་ལག་དྲུག་གཙོ་བོར་གསུངས་ཀྱང་། མཁའ་འགྲོ་རྒྱ་
མཚོ་དང་བདེ་མཆོག་འབྱུང་བ་ལས་རིམ་ལྔ་བསྟན་པར་རྫོགས་རིམ་དངོས་གྲུབ་སྙེ་མ་
ལས་གསུངས་ཤིང་། ཁྱད་པར་དུ་དགྱེས་པ་རྡོ་རྗེའི་རྒྱུད་འདི་ཉིད་ལས་གསུངས་པ་ཡང་
འདུས་པ་དང་གནད་མཚུངས་ཏེ། དེ་ཡང་བརྟག་པ་དང་པོའི་ལེའུ་དགུ་པར། ངེས་
པར་དངོས་པོ་ཐམས་ཅད་ཀྱི། །དག་པ་དེ་བཞིན་ཉིད་དུ་བརྗོད། །ཅེས་དབྱེ་གཞི་དང་།
ཕྱི་ནས་རེ་རེའི་དབྱེ་བ་ཡིས། །ལྷ་རྣམས་ཀྱིས་ནི་བརྗོད་པར་བྱ། །ཞེས་ཕུང་སོགས་
ལྷར་བསྒོམ་པ་སོ་སོའི་རྣམ་དག །ཡུལ་གྱི་དངོས་པོ་དག་པའི་ཕྱིར། །རང་གི་རིག་
པའི་བདེ་བ་མཆོག །ཅེས་བདེ་བ་ཆེན་པོ་རང་རིག་པའི་རྣམ་དག་གསུངས་ཏེ། བར་



རིག་བྱེད་མའི་བསྟོད་འགྲེལ། 114
མའི་དབང་དུ་མཛད་ནས།.བསྐྱེད་པའི་རིམ་པའི་ཕྱོགས་ལ་ནི། །འདིས་ནི་ཕུང་པོ་སྦྱངས་
པར་བྱ། །ཞེས་བདེ་ཆེན་དང་བྲལ་བའི་ལུས་དབེན་སྒོམ་ཚུལ་དེ་བསྐྱེད་རིམ་དུ་གསུངས་
པས་དེ་དང་མ་བྲེལ་བ་རྫོགས་རིམ་གྱི་ལུས་དབེན་དུ་བསྟན་པར་རིམ་ལྔ་གསལ་སྒྲོན་ལས་
གསུངས་པས། ལུགས་འདིར་གྲགས་མི་ཆེ་ཡང་ལུས་དབེན་བསྒོམ་ཚུལ་དཔྱིས་ཕྱིན་
པར་ཡོད་དོ། །དེ་བཞིན་དུ་ངག་དབེན་ཡང་། མཁས་གྲུབ་རྗེའི་བརྟག་གཉིས་རྣམ་བཤད་
ལས། ཟླ་བ་དང་ཉི་མ་དང་ཨཱ་ལི་ཀཱ་ལི་དང་འཕོ་བ་བཅུ་དྲུག་དང་ཞེས་སོགས་ཀྱིས་རླུང་
ལ་རྡོར་བཟླས་བྱེད་པ་དང་བུམ་པ་ཅན་གཉིས་བསྟན་པས། ཞེས་གསུངས་པ་ལྟར། ལེའུ་
དང་པོའི་ཟླ་བ་དང་ཉི་མ་ཞེས་སོགས་ཀྱིས་རླུང་གི་རྣལ་འབྱོར་གྱི་གཞི་སྟོན་ཅིང་། གཉིས་
པ་སྔགས་ཀྱི་ལེའུར་བཟླས་པའི་སྔགས་ལ་ནང་བཤད་བྱས་པ་དང༌། བཅུ་གཅིག་པ་ལྟ་
སྟངས་ཀྱི་ལེའུར་དགང་དབྱུང་གཞིལ་བ་སོགས་ངེས་དོན་དུ་བཤད་པས་རྡོར་བཟླས་དང་
བུམ་པ་ཅན་བསྒོམ་ཚུལ་བསྟན་ནོ། །དེ་བཞིན་དུ་མ་རྒྱུད་ཀྱི་སྐོར་གཞན་ལས་ཀྱང་མང་
དུ་གསུངས་ཏེ། རྫོགས་རིམ་དངོས་གྲུབ་སྙེ་མ་ལས། ལྟེ་བའི་ཧཱུཾ་ཡིག་གམ་ནཱ་ད་དཀར་
དམར་ལས་ལྡང་འཇུག་གནས་གསུམ་གྱི་རྡོར་བཟླས་ཀྱི་རྣལ་འབྱོར་གྱིས་རླུང་དྷུ་ཏིར་
བཙུད་པ་ལས་ལྷན་སྐྱེས་དང་སྒྱུ་མའི་སྐུ་བསྐྱེད་པ་ལཱུ་ཨི་པས་རྫོགས་རིམ་དུ་བཤད་པ་ནི་
རྩ་རྒྱུད་དང༌། རྣལ་འབྱོར་མ་ཀུན་སྤྱོད་དང་། མངོན་བརྗོད་དང༌། ཧེ་རུ་ཀ་མངོན་
འབྱུང་གསུམ་བསྒྲིགས་ཏེ་བཤད་པ་ལས་ཤེས་པར་བྱའོ། །ཞེས་རྩ་བཤད་གུང་བསྒྲིགས་
པའི་མན་ངག་ཏུ་གསུངས་སོ། །འོ་ན་མ་རྒྱུད་ཀྱི་སྐབས་འདིར་ཡང་རྫོགས་རིམ་ལ་སློབ་
པའི་ཚེ་དབེན་པ་གསུམ་ལ་སོགས་པའི་བསྒོམ་ཚུལ་དེ་ཁོ་ན་ལྟར་དགོས་སམ་སྙམ་ན། རྒྱུད་
སྡེ་ཕན་ཚུན་རྒྱས་བཀབ་སྟེ་ཉམས་སུ་བླང་དུ་རུང་ལ། དེ་མིན་ཡང་ལམ་གྱི་གནད་ཆེ་
བ་རྣམས་ལ་དོད་ཐུབ་རེ་ངེས་པར་ཚང་དགོས་ཏེ། རིམ་ལྔ་གསལ་སྒྲོན་ལས། དེ་ལྟར་



རིག་བྱེད་མའི་བསྟོད་འགྲེལ། ་1i5
དོན་གཅིག་ཏུ་བཤད་དུ་མི་རུང་ཡང་། དེའི་དོད་ཐུབ་ཇི་ལྟར་ཡིན་དཔྱོད་ན་ནི་ལེགས་
ཏེ། དེ་ལྟར་བྱས་ན་རྒྱུད་སོ་སོའི་མན་ངག་གི་མཐའ་ཆོད་པར་འགྱུར་རོ། །ཞེས་དང་།
རིམ་ལྔ་སོགས་ལམ་གཞན་ལ་དཔྱད་ནས་ལམ་ཕན་ཚུན་སྡུད་ཚུལ་བྱེད་ན་ནི། དེ་རྣམས་
དོན་གཅིག་ཏུ་མ་བཤད་ཀྱང་སྐབས་དོན་འགྲུབ་པས། རྒྱུད་སོ་སོའི་ལམ་གྱི་གནད་གང་
དུ་སོང་ལ་མི་འཇིགས་པ་ཐོབ་པར་འགྱུར་ཏེ། ཞེས་གསུངས་པའི་ཕྱིར་རོ། །འོ་ན་ཡང་
འདིའི་རྫོགས་རིམ་བསྒོམ་པའི་ཚེ་རིམ་ལྔ་ལྟར་ཡིན་ནམ་ཞེ་ན། འདིར་གཏུམ་མོའི་རྣལ་
འབྱོར་གྱི་སྒོ་ནས་གཙོ་བོར་བསྒོམ་པར་གསུངས་ཀྱང་། དེ་ལ་རིམ་ལྔའི་ལམ་གྱི་གནད་
ཚང་བར་ཡོད་དོ། །དེའི་ཚུལ་ཡང་རྡོ་རྗེ་མཁའ་འགྲོ་ལས། གནས་ཀྱི་མཐའ་ནི་དག་
པར་བྱ། །ཞེས་པའི་དོན་བྷ་བ་བྷ་དྲས། གནས་ནི་ལུས་ཏེ། གཏུམ་མོའི་རྣལ་འབྱོར་
བསྒོམ་པས་ལུས་དག་པ་སྟེ་སྦྱངས་པའོ། །ཞེས་ལུས་དག་བྱེད་དུ་གསུངས་པས་ལུས་
དབེན་གྱི་དགོས་པ་འགྲུབ་ལ། མཁས་གྲུབ་རྗེའི་ཡིག་ཆུང་ལས་འདུས་པའི་ལུས་དབེན་
ངག་དབེན་གྱི་དོད་མ་རྒྱུད་ཀྱི་གཏུམ་མོའི་རྣལ་འབྱོར་ཡིན་གསུངས་པ་དང་། སྟག་ཕུ་
བའི་མཁའ་སྤྱོད་མའི་རིམ་གཉིས་ལས། མ་རྒྱུད་ཀྱི་སྐབས་འདིར་གཏུམ་མོ་བསྒོམ་པ་
ཉིད་ཀྱིས་རྡོར་བཟླས་ཀྱི་དོད་ཐུབ་པར་གསུངས། ཞེས་གཏུམ་མོའི་དམིགས་པ་སྐྱོང་
ཚུལ་ཁྱད་པར་བ་འགའ་ཞིག་གི་བྱེད་པར་ངག་དབེན་གྱི་དགོས་པ་འདུ་བར་གསུངས་སོ།
དེ་བཞིན་དུ་སེམས་དབེན་ཡང་། མཁས་གྲུབ་རྗེའི་ཡིག་ཆུང་ལས། འདུས་པའི་སེམས་
དབེན་གྱི་དོད་མ་རྒྱུད་ལ་དགའ་བཞི་བསྐྱེད་པ་ཡིན་པས། ཞེས་གསུངས་པ་ལྟར། དགའ་
བ་བཞི་དང་སྟོང་པ་སྦྱར་བའི་གནད་ཀྱིས་འགྲུབ་བོ། །དེ་ལྟར་རིམ་པ་དང་པོ་གཉིས་
ཀྱི་གནད་ཚང་བར་གོ་ན། རིམ་པ་ལྷག་མ་གསུམ་ནི་སྔགས་རིམ་ལས་གསུངས་པ་གོང་
དུ་དྲངས་པ་ལྟར་བླ་མེད་ཀྱི་རྒྱུད་སྡེ་ཀུན་ལ་མི་མཐུན་པ་མེད་པས་དོགས་པ་ཆུང་ཞིང་།



16
རིག་བྱེད་མའི་བསྟོད་འགྲེལ།
ཁྱད་པར་དུ་དོན་དམ་འོད་གསལ་གྱི་རྫོགས་རིམ་ནི་མ་རྒྱུད་རང་གི་བརྗོད་བྱའི་གཙོ་བོ་
ཡིན་པས་སྨོས་མི་དགོས་ལ། ཀུན་རྫོབ་སྒྱུ་མའི་རྫོགས་རིམ་ཡང་། བརྟག་པ་ཕྱི་མའི་
ལེའུ་གཉིས་པ་ལས། ཇི་ལྟར་སྒྱུ་མ་རྨི་ལམ་དང་། །ཇི་ལྟར་བར་མའི་སྲིད་ཡིན་པ། །རྟག་
ཏུ་གོམས་པའི་སྦྱོར་བ་ཡིས། །དཀྱིལ་འཁོར་ཉིད་ནི་དེ་བཞིན་འདོད། །ཅེས་སྒྱུ་མ་མཁན་
གྱིས་སྤྲུལ་པའི་སྐྱེས་བུ་བཞིན་དུ་ཡན་ལག་དང་ཉིན་ལག་ཚང་ཞིང་། རྨི་ལམ་བཞིན་
དུ་རགས་པའི་ལུས་ལས་ལོགས་སུ་ཕྱེ་བ་ཐ་མལ་པའི་འཆི་བ་འོད་གསལ་ལས་བར་སྲིད་
འགྲུབ་པ་བཞིན། ལམ་གྱི་འོད་གསལ་ལས་སྒྱུ་མའི་སྐུར་ལྡང་ཚུལ་རྡོར་ཕྲེང་དང་དགོངས་
པ་ལུང་སྟོན་ཇི་ལྟ་བཞིན་གསུངས་ལ། དེའི་མཇུག་ཐོགས་སུ། ཕྱག་རྒྱ་ཆེན་པོའི་དབང
བསྐུར་བར། །ཇི་ལྟར་ཤེས་པའི་བདེ་ཆེན་པོ། །དེ་ཡི་འདི་ནི་བྱིན་རླབས་ཡིན། །ཞེས་
ཕྱག་རྒྱ་ཆེན་པོ་ལྷན་སྐྱེས་ཀྱི་ཡེ་ཤེས་མཚོན་བྱེད་དབང་གསུམ་པའི་བདེ་ཆེན་ངོ་སྤྲོད་པ་
དེའི་རྒྱུན་གྱི་འདོ་གསོལ་ལས་ལྡང་ཚུལ་དང་། སླར་ཡང་དེའི་རྒྱུན་ཡང་ཡང་གོམས་
པས་དག་པར་བྱས་ཏེ་བྱིན་གྱིས་རློབ་ཚུལ་འདུས་པ་ལྟར་གསུངས་སོ། །རྩ་རྒྱུད་ཀྱི་གནད་
འདི་དག་ཤིན་ཏུ་གསལ་བར་ནི་བཤད་རྒྱུད་རྡོ་རྗེ་གུར་ལས་གསུངས་ཏེ། དེའི་ལེའུ་བཞི་
པར། རང་ཡང་རང་བྱིན་བརླབས་པ་ཡིས། །བྱིན་གྱིས་བརླབ་པར་བྱ་བ་ཡིན། །ཆོ་
ག་རིམ་པའི་རིམ་པ་ཡིས། །དེ་ནས་མཚན་མ་མཚོན་པར་བྱ། །དང་པོ་སྤྲིན་གྱི་རྣམ་
པ་སྟེ། །གཉིས་པ་དུ་བ་ལྟ་བུའོ། །གསུམ་པ་སྲིན་བུ་མེ་ཁྱེར་དངོས། །བཞི་པ་མར་མེ་
གསལ་འབར་བའོ། །ལྔ་པ་རྟག་ཏུ་སྣང་བ་ནི། །སྤྲིན་མེད་ནམ་མཁའ་ལྟ་བུའོ། །ཐམས་
ཅད་མཁྱེན་པའི་རྒྱུ་དེ་སྟེ། །དངོས་གྲུབ་ངེས་འཇུག་ཉེ་བ་ཡིན། །ཞེས་སྒྱུ་མའི་སྐུ་གང་
ལས་འགྲུབ་པའི་འོད་གསལ་གྱི་ཡེ་ཤེས་དང་། དེའི་མཇུག་ཐོགས་སུ། ཕྱི་ནས་སྒྱུ་མའི་
རྣམ་པ་ལྟར། །རྨི་ལམ་རྣམ་པ་སྐད་ཅིག་འགྱུར། །ཁམས་གསུམ་རྒྱུ་དང་མི་རྒྱུ་བ། །མ་



117
རིག་བྱེད་མའི་བསྟོད་འགྲེལ།
ལུས་ལུས་པ་མེད་པར་འགྲུབ། །འཇིག་རྟེན་ཁམས་ནི་ཐམས་ཅད་དུ། །ཇི་སྲིད་རྡོ་རྗེའི་
ལུས་ཅན་རྣམས། །ཡེ་ཤེས་ཕུང་པོའི་བློ་ལྡན་པ། །འདི་ཡི་རྗེས་སུ་ཐམས་ཅད་འབྲང་།
ཞེས་འོད་གསལ་ནམ་མཁའ་ལྟ་བུ་དེ་ལས་སྒྱུ་མ་དང་རྨི་ལམ་ལྟར་རླུང་སེམས་ཙམ་གྱི་
ལུས་སུ་སྐད་ཅིག་གིས་ལྡང་ཚུལ་མདོར་བསྟན་ལ། དེའི་རྒྱས་བཤད་ལེའུ་བཅུ་བཞི་པ་
ལས། རང་བྱིན་རློབས་པའི་སྦྱོར་བ་རུ། །འོན་ཀྱང་བདག་བྱིན་རླབས་ཀྱི་སྐོར་འདིར་
བརྟག་གཉིས་ཀྱི་རྒྱ་འགྲེལ་རྣམས་ཞལ་མི་གསལ་ཞིང་། བོད་ཀྱི་ཊཱིཀ་བྱེད་སྔ་མ་རྣམས་
ལ་གཏད་སོ་ཞིག་མ་བྱུང་འདུག་ནའང་། རྗེ་བླ་མས་སྔོན་མེད་ལེགས་བཤད་ཀྱི་སྲོལ་
ཕྱེ་བ་ལ་བརྟེན་ནས་མཁས་གྲུབ་སྨྲ་བའི་ཉི་མས་བརྟག་གཉིས་རྣམ་བཤད་དུ་གསལ་བར་
གསུངས་སྣང་བས། ལམ་འདིའི་སྒྲུབ་པ་ལྷུར་ལེན་པའི་སྐྱེ་བོ་བློ་གྲོས་ཅན་ཡོད་ན་དེར་
ལྟོས་ཤིག །དེས་འཕྲོས་དོན་ལམ་གྱི་གནད་ཕན་ཚུན་ཚང་ཚུལ་དཔྱོད་པའི་སྒོ་ཙམ་བ སྟན་
ཟིན་ཏོ། །ད་ནི་ལམ་དེ་དག་མཐར་གྱིས་ཉམས་སུ་ལེན་ཚུལ་བསུས་ཏེ་བརྗོད་ན། དེ་
ཡང་ལམ་གོང་མ་རྣམས་བགྲོད་པ་ལྷན་སྐྱེས་ཀྱི་བདེ་བས་སྟོང་ཉིད་བསྒོམ་པ་ལ་ལྟོས་ཤིང་།
ལྷན་སྐྱེས་ཀྱི་བདེ་བ་འབྱུང་བ་སྤྱི་བོའི་ཧཾ་ཡིག་ཞུ་སྟེ་ཨ་ཧཾ་སྦྱོར་བ་ལ་རག་ལས་པ་དང་།
དེ་ཞུ་བ་ལྟེ་བའི་གཏུམ་མོ་འབར་བ་ལ་ལྟོས་པའི་རྒྱུ་མཚན་གྱིས། པཎ་ཆེན་ནཱ་རོ་པས་
གཏུམ་མོ་ལམ་གྱི་རྨང་རྡོ་ཞེས་གཙོ་བོར་གསུངས་སོ། །དེར་མ་ཟད་ཆོས་དྲུག་གི་ཁྲིད་
མིག་ཡིད་ཆེས་གསུམ་ལྡན་ལས། ལམ་གྱི་རྨང་རྡོ་གཏུམ་མོ་ཡིན་ལ། དེ་ཡང་གཙོ་
ཆེར་ཀྱི་རྡོར་ལ་བརྟེན་པ་ཡིན་པས། ཞེས་གསུངས་པ་ལྟར། སྤྱིར་བདེ་དགྱེས་གཉིས་
ཀ་ནས་གསུངས་ཀྱང་། ཁྱད་པར་དུ་ཀྱེ་རྡོར་ལས། རྣལ་འབྱོར་མ་ལུས་དབུས་སུ་ནི།
ཨ་ཡི་རྣམ་པ་སྡོམ་པའི་གནས། །ཞེས་གང་དུ་སྡོམ་པའི་གནས་ཀྱི་གཙོ་བོ་གཏུམ་མོའི་
ཨ་ཐུང་ལ་རྩལ་དུ་བཏོན་ནས་ལན་དུ་མར་གསུངས་ཤིང་། དེར་སྡོམ་པ་ལས་བདེ་ཆེན་



118
རིག་བྱེད་མའི་བསྟོད་འགྲེལ།
འདྲེན་ཚུལ་ཡང་། ལྟེ་བར་གཏུམ་མོ་འབར་བ་ཡིས། །དེ་བཞིན་གཤེགས་པ་ལྔ་བསྲེགས་
ཤིང་། །སྤྱན་ལ་སོགས་པ་ཡང་བསྲེགས་ཏེ། །བསྲེགས་པས་རི་བོང་ཅན་ཧཾ་འཛག །ཅེས་
སོགས་རྒྱས་པར་གསུངས་ལ། མཁས་གྲུབ་རྗེའི་རྣམ་བཤད་ལས་ཀྱང་། འདིར་ནི་
གཙོ་བོ་ལྟེ་བ་ལ་གནད་དུ་བསྣུན་པ་སྟོན་པས། གཏུམ་མོ་ལེགས་པར་ཤེས་དགོས། ཞེས་
གསུངས་པ་བཞིན་ལུགས་འདིར་དེ་ནས་བརྩམས་ཏེ་འཁྲིད་པ་གནད་ཆེའོ། །རྒྱུ་མཚན་
དེས་ན་ཐོག་མར་གནད་དུ་བསྣུན་ས་ཡང་ལྟེ་བར་བྱེད་དགོས་པས་ལུགས་གཞན་དང་
མི་འདྲ་སྟེ། འདུས་པ་འཕགས་ལུགས་ཀྱིས་ཐོག་མར་གསང་གནས་དང་། ཡེ་ཤེས་
ཞབས། དྲིལ་བུ་བ། ཀུ་ཀུ་རི་པ་སོགས་ཀྱིས་སྙིང་གར་གནད་དུ་བསྣུན་པར་བཞེད།
དུས་འཁོར་པས་ཐོག་མར་ལྟེ་བའི་གནས་སུ་བུམ་པ་ཅན་གྱི་རླུང་སྦྱོར་བྱེད། ཌོམྦི་པ་
དང་ནག་པོ་སྤྱོད་པ་སོགས་གཏུམ་མོ་གཙོ་བོར་བྱེད་པ་རྣམས་ཀྱིས་དང་པོར་ལྟེ་བའི་རྩ་
འཁོར་ལ་གནད་དུ་བསྣུན་པར་འདོད་དོ། །དེ་ཡང་དུས་དང་། ལུས་དང་། རླུང་དང༌།
ཡུལ་གྱི་གནད་བཞི་ཚང་དགོས་པས། དུས་ཐོ་རངས་སམ་ཕྱི་དྲོ་མེའི་དུས། ལུས་རྣམ་
སྣང་གི་ཆོས་བདུན་ལྡན། རླུང་རྒོད་བག་ཅན་མ་ཡིན་པར་རང་བབས་སུ་བཞག་སྟེ། ཡུལ་
འཁོར་ལོ་བཞིའི་ལྟེ་བའི་དྷ་ཏཱིའི་ནང་དུ། ཁྱད་པར་ལྟེ་བའི་རྩ་འདབ་ཀྱི་དབུས་སུ་གཏོད་
པར་གསུངས་སོ། །རླུང་རེ་བསལ་བ་དཔྱིས་ཕྱིན་པར་སྔོན་དུ་བྱེད་ན་རྩ་གསུམ་གསལ་
བཏབ་ནས་བྱེད་ཚུལ་སྟག་ཕུ་བའི་མཁའ་སྤྱོད་མའི་རིམ་གཉིས་སུ་གསུངས་པ་ལྟར་བྱ་
ལ། རླུང་རོ་དགུ་ཕྲུགས་ཐུན་མོང་བ་ཙམ་ལ་རྩ་གསལ་འདེབས་མི་དགོས་སོ། །དེ
ནས་རང་གི་ལུས་ཤེལ་གྱི་ཕྲུ་མ་བུས་པ་ལྟར་དྭངས་ཤིང་གསལ་བའི་དབུས་དྲང་ཐད་ཅུང་
ཟད་རྒྱབ་ལ་ཉེ་བའི་ཆར་རྩ་དབུ་མ་གསལ་འདེབས་དགོས་ཤིང་། དེ་ཡང་བཤད་རྒྱུད་
སམྦུ་ཊ་ལས། དེ་ཡི་ནང་དུ་སོན་པའི་རྩ། །མར་མེ་རང་གི་ངོ་བོ་ཅན། །ཞེས་སོགས་



119
རིག་བྱེད་མའི་བསྟོད་འགྲེལ།
ལྟར་གསལ་ལ་དྭངས་པ་ཏིལ་གྱི་མར་མེ་ལྟ་བུ། དམར་ལ་སྣུམ་པ་རྒྱ་སྐྱེགས་ཀྱི་ཁུ་བ་
ལྟ་བུ། འཇམ་ལ་མཉེན་པ་པདྨའི་འདབ་མ་ལྟ་བུ། དྲང་ཞིང་འདྲོང་བ་ཆུ་ཤིང་གི་སྡོང་
པོ་ལྟ་བུ་སྟེ། རང་གི་ངོ་བོ་ཁྱད་ཆོས་བཞི་ལྡན་དང་། དེའི་གཡས་སུ་རོ་མ་དམར་ཞར།
གཡོན་དུ་རྐྱང་མ་དཀར་ཞར། གསུམ་ག་སྦོམ་ཕྲ་གྲོ་སོགས་གི་ཚད་ཙམ་པ། རོ་རྐྱང་
གཉིས་དབུ་མ་ལ་བརྟེན་ནས་སུམ་གཤིབ་བྱས་ཏེ་འཁོར་ལོ་བཞིའི་སྲོག་ཤིང་གི་ཚུལ་དུ་
ཡར་སྣེ་སྤྱི་གཙུག་བར་དུ་སོན་པ། དེ་ནས་དབུ་མའི་ཡང་སྣ་འཁྱོགས་ཏེ་སྨིན་མཚམས་
སུ་སེག་ཁར་ཟུག་ཅིང་། རོ་རྐྱང་གཉིས་སྣ་བུག་གཉིས་སོ་སོར་བུག་པ་ཧ་རེ་ཟུག་པ། མར་
སྣེ་ལྟེ་འོག་སོར་བཞིའི་ཚད་དུ་སླེབ་ཅིང་། དེ་ནས་རོ་རྐྱང་གཉིས་ཀྱི་སྣེ་དབུ་མའི་ནང་
དུ་གུག་ནས་ཡོད་པ་བསམ་དགོས། འདི་ཡང་སྲོག་དྷ་ཏིར་འཛུད་པའི་དགོས་དབང་ཡིན་
གྱི། དངོས་པོའི་གནས་ཚོད་ལ་མར་སྣེ་ནོར་བུའི་རྩེ་སོགས་སུ་སློབ་ཅིང་། ལས་དང་
པོ་བའི་སྐབས་འདིར་དབུ་མ་ཞན་པ་དང༌། གཞན་གཉིས་རྒྱས་པའི་ཚུལ་དུ་ཡོད་ལ། སྦོམ་
ཕྲི་དང་ཁ་དོག་ཡང་གོང་གི་ཁྱད་པར་བཤད་པ་དེ་གཏུམ་མོ་འབར་བའི་དུས་ལ་དགོངས་
པོར་མན་སྙེ་ལས་གསུངས་པས། ཕལ་བ་ལ་དབུ་མའི་ཁ་དོག་སྔོན་པོར་འབྱུང་སྟེ། དེས་
ན་དངོས་དང་སྒོམ་དོན་གྱི་ཁྱད་པར་ཡང་བྱེད་དགོས་སོ། །ཁ་ཅིག་རྩ་དབུ་མ་སྲོག་རྩ་
ལ་འདོད་པ་སོགས་སྣ་ཚོགས་བྱུང་ཡང་། རིམ་ལྔ་གསལ་སྒྲོན་ལས། དྷཱ་ཏི་ནི་སྲོག་
གི་དབྱིག་པ་ཞེས་པ་སྲོག་པ་རྩ་ལ་བརྟེན་པར་ཕྱག་ཆེན་ཐིག་ལེ་དང་། ཡེ་ཤེས་ཐིག་ལེ་
ལས་གསུངས་པས། ཞེས་པ་ལྟར། དེའི་ངོས་ལ་བརྟེན་པ་ཙམ་ལས་དོན་མི་གཅིག་གོ
དེ་ལ་བརྟེན་པའི་འཁོར་ལོ་བཞིའི་གནས་ཚུལ་ནི། སྤྱི་གཙུག་གི་ཐད་ཙམ་གྱི་ཐོད་པའི་
འོག་ཀླད་རྒྱའི་སྟེང་དུ་དབུ་མ་ལ་རོ་རྐྱང་གིས་ལུ་གུ་རྒྱུད་དུ་འཁྱུད་པའི་མདུད་མཚམས་
ནས་རྩ་འདབ་བཞི། དེ་ལས་གྱེས་པ་བརྒྱད། དེ་ལས་བཅུ་དྲུག དེ་ལས་སོ་གཉིས་སུ་



120
རིག་བྱེད་མའི་བསྟོད་འགྲེལ།
གྱེས་པའི་བདེ་ཆེན་འཁོར་ལོ་གྲུ་གསུམ་པ། འདིའི་ཁ་དོག་སྣ་ཚོགས་མདོག་ཏུ་ཁྲིད་ཡིག་
ཡིད་ཆེས་གསུམ་ལྡན་དང་། པཎ་ཆེན་གྱི་ལཱ་དྲིལ་གཉིས་ཀའི་རྫོགས་རིམ་སོགས་དུ་
མར་བཤད་པས། ཁ་ཅིག་སྐབས་འདིར་དཀར་པོར་འདོད་པ་མི་འཐད་དོ། །དེ་བཞིན་
དུ་ཨོལ་མདུད་ཀྱི་ཐད་ཀར་དབུ་མ་ལ་རོ་རྐྱང་གིས་འཁྱུད་མཚམས་ནས་སྔར་ལྟར་གྱེས་
པའི་ལོངས་སྤྱོད་འཁོར་ལོ་རྩ་འདབ་བཅུ་དྲུག་པར་དབྱིབས་ཟླུམ་ཞིང་ཁ་དོག་དམར་པོ།
ནུ་མ་གཉིས་ཀའི་དབུས་ཀྱི་ཐད་ཀའི་དབུ་མའི་མདུད་མཚམས་ནས་རྩ་འདབ་བཞི་དང་
དེ་ལས་བརྒྱད་དུ་གྱེས་པའི་སྙིང་ག་ཆོས་ཀྱི་འཁོར་ལོ་ཁ་དོག་དཀར་ཞིང་དབྱིབས་ཟླུམ་
པོ། ལྟེ་བའི་མདུད་མཚམས་ནས་སྔར་ལྟར་གྱེས་པའི་སྤྲུལ་པའི་འཁོར་ལོ་རྩ་འདབ་རེ་
བཞི་པ་དབྱིབས་གྲ་གསུམ་པ་ཁ་དོག་དམར་པོའམ་སྣ་ཚོགས་མདོག འདིའི་རྩ་འཁོར་
གཉིས་གཉིས་སྟེང་འོག་ཏུ་ཕྱོགས་ཏེ་ཐབས་ཤེས་ཁ་སྦྱོར་གྱི་ཚུལ་དུ་གནས་པའི་རྒྱུ་མཚན་
དང་བཅས་སྔར་བཤད་པ་ལྟར་བསྒོམ་དགོས་སོ། །དེ་ནས་རང་གི་རླུང་སེམས་དེ་ཉིད་
སྤྱི་བོའི་རྩ་འཁོར་གྱི་དབུས་ཞུགས་ཏེ་བལྟས་པས་རྩ་འདབ་རྣམས་སྦུབ་སྟོང་ཐལ་ལེ་ཡོད་
པ་མཐོང་ཞིང་། དྷ་ཏིའི་ལམ་ནས་མགྲིན་པའི་རྩ་འཁོར་མཐོང་བས་དེར་སོང་ནས་ཡུད་
ཅིག་བསྡད་དེ་དེའི་རྩ་འདབ་རྣམས་བ་ལྟ། དེ་བཞིན་དུ་སྙིང་ག་དང་ལྟེ་བར་སོང་སྟེ་བལྟ་
བའི་ཚུལ་གྱིས་རྩའི་གསལ་སྣང་སྦྱོང་བ་གལ་ཆེ་བར་གྲུབ་ཆེན་ལྭ་བ་པས་གསུངས་སོ།
དེའི་འོག་ཏུ་ཡི་གེ་འགོད་པ་ལ་རྒྱས་བསྡུས་ཀྱི་ལུགས་གཉིས་ཡོད་ཅིང་། བསྡུས་པ་ཡི་
གེ་བཞི་འགོད་པ་འདི་ཡིན་པས། ཁ་ཅིག་ལྟེ་བའི་ཨ་གཅིག་བུ་འགོད་པ་དང་། ཁ་ཅིག་
སྤྱི་བོའི་ཧཾ་དང་གཉིས་པོ་ཙམ་འགོད་པར་འདོད་པ་མི་ལེགས་པར་ཁྲིད་ཡིག་ཡིད་ཆེས་
གསུམ་ལྡན་དུ་གསུངས་ཏེ། དེའི་རྒྱུ་མཚན་སྤྱི་བོའི་ཧཾ་ལ་སེམས་བརྟན་ན་དེ་བྱང་སེམས་
དཀར་པའི་གནས་ཡིན་པས་དཀར་ཆ་འཕེལ་སྟོབས་ཆེ། མགྲིན་པའི་ཨོ་ལ་སེམས་བརྟན་



121
རིག་བྱེད་མའི་བསྟོད་འགྲེལ། །
དེ་རོ་མའི་ཁྲག་འཕེན་འཛིན་བྱེད་པའི་གནས་ཡིན་པས་ལྟེ་བའི་མེ་གཏུམ་མོའི་གནས་སུ་
འཁྲིད་སྟོབས་ཆེ། །སྙིང་གའི་ཧཱུྃ་ལ་སེམས་བརྟན་ན་དེ་འོད་གསལ་འཆར་བའི་གནས་
ཡིན་པས་གཉིད་སད་དུས་འོད་གསལ་འཆར་སྟོབས་ཆེ། ལྟེ་བའི་ཨ་ལ་སེམས་བརྟན་
ན་གཏུམ་མོ་སྦར་བས་བྱང་སེམས་ཞུ་སྟོབས་ཆེ་བའི་གནད་ཤེས་དགོས་སོ། །དེ་ནས་
ཡི་གེ་འགོད་ཚུལ་ནི། རྩ་འཁོར་སོ་སོའི་དཀྱིལ་དྲངས་ཐད་ཀྱི་དབུ་མའི་ནང་དུ་འགོད་
དགོས་ལ། གདན་ནི་སྟག་ཕུ་བས་ལྟེ་བ་མགྲིན་པ་གཉིས་ཀར་ཉི་གདན་གསུངས་ཀྱང་།
་བརྟག་གཉིས་རྣམ་བཤད་དང༌། ཆོས་དྲུག་གི་ཁྲིད་ཡིག་གཉིས་ཀར་བཞི་པོ་ཟླ་གདོན་
དུ་གསུངས་པས་ཟླ་གདན་སྲན་མ་ཕྱེད་གཤགས་ཙམ་རེ་བསམ་ལ། དེའི་ལྟེ་བར་ཨ་
ཐུང་ཤད་ཀྱི་རྣམ་པ་ཞེས་འབྱུང་བ་ནི། ངོ་བོ་རྒྱ་གར་ཝ་རྟུ་ལའི་ཡི་གེའི་ཨ་ཐུང་ཡིན་
ཀྱང་། རྣམ་པ་བོད་ཡིག་ལ་མཚོན་ན་གཟབ་མའི་ཤད་ཀྱི་དབྱིབས་དང་མཚུངས་པས་
དེ་ལྟར་བཏགས་སོ། །སྙིང་གར་ཧཱུཾ་སྔོན་པོ་མགོ་ཐུར་ལྟ། མགྲིན་པར་ཨོ་དམར་པོ་
མགོ་གྱེན་ལྟ། སྤྱི་བོར་ཧཾ་ཡིག་དཀར་པོ་མགོ་ཐུར་དུ་བལྟ་བ་བསམ་ཞིང་། ཡིག་འབྲུའི་
ཆེ་ཆུང་སམྦུ་ཊར་ཧཱུཾ་ཡིག་ཉུང་དཀར་གྱི་ཚད་དུ་གསུངས་པ་གཞན་གསུམ་ལ་ཡང་འདྲའོ།
ཡི་གེ་བཞི་ཀ་ཡང་མན་ངག་སྙེ་མར་བཤད་པ་ལྟར། མགོར་ཟླ་ཕྱེད་ཐིག་ལེ་ནཱ་ད་དང་
བཅས་པ་གསལ་འདེབས་ཤིང་། ཨ་དང་ཨོ་གཏུམ་མོའི་རང་བཞིན་ཡིན་པས་དེ་གཉིས་
ཀྱི་ནཱ་ད་དམར་ཞིང་ཚ་བ་མེ་འབར་ལ་ཁད་པ་དང་། གཞན་གཉིས་བྱང་ཆུབ་ཀྱི་སེམས་
ཀྱི་ངོ་བོ་ཡིན་པས་ན་ད་ཡང་བྱང་སེམས་བ་མོ་ལྟ་བུ་འཛག་པའི་རྣམ་པ་ཅན་དུ་བསྒོམ་
ན་བདེ་བ་འཕེལ་བའི་གནད་ཆེ་ཞིང༌། ཐམས་ཅད་ཀྱང་ཤིན་ཏུ་འོད་འཚེར་བའི་རྣམ་
པར་བསམ་ན་བྱིང་བ་གཅོད་སླའོ། །དེ་ནས་ཡི་གེ་དེ་དག་ལ་ཚུ་རི་ནས་ཕ་རི་ལ་བལྟ་
བ་ལྟ་བུ་མ་ཡིན་པར་རང་གི་སེམས་དམིགས་རྟེན་དེ་ལ་ཞུགས་པའི་ཚུལ་གྱིས་བཟུང་ནས་



རིག་བྱེད་མའི་བསྟོད་འགྲེལ། 122
ཧ་ཅང་གྲིམས་དྲགས་པ་དང་ལྷོད་དྲགས་པའི་བྱིང་རྒོད་སྤངས་ཏེ་བསྒོམ་ནས་ཡི་གེ་བཞི་
ཀ་དང་། ཁྱད་པར་ལྟེ་བའི་ཨ་ཐུང་ལ་གཙོ་བོར་དམིགས་པ་གཏོད་དོ། །དེ་ལྟ་བུའི་
དམིགས་རྣམ་དེ་ཉིད་ལ་ཆིག་དྲིལ་དུ་འབད་ན་ཡང་རང་སེམས་ཐིག་ལེ་དང་འདྲེས་པའི་
ཉམས་སྐྱེ་ཞིང༌། དེའི་རྒྱུན་ལེགས་པར་བསྐྱངས་ན་རླུང་སེམས་འཇུག་པ་གཅིག་པའི་
དབང་གིས་སེམས་བཟུང་ས་དེར་རླུང་ངེས་པར་འདུ་བས་ཞུགས་གནས་ཐིམ་གསུམ་རྟགས་
དང་བཅས་པ་འབྱུང་ལ། དེའི་དབང་གིས་ལྟེ་བའི་གཏུམ་མོ་ཁྱད་པར་ཅན་སྦྱར་བས་
གོང་གི་ཡི་གེ་གསུམ་དང་། ཁྱད་པར་སྤྱི་བོའི་ཧཾ་ཡིག་ཞུ་བ་ལས་ཡས་བབས་ཀྱི་དགའ་
བ་བཞི་དང་། བྱང་སེམས་གྱེན་དུ་ལྡོག་སྟེ་མས་བརྟན་གྱི་དགའ་བ་བཞི་འདྲེན་ཞིང་དགའ་
བ་བཞི་དང་སྟོང་པ་བཞི་སྦྱར་བས་མཐར་ལྷན་སྐྱེས་ཀྱི་ཡེ་ཤེས་མཚན་ཉིད་ཚང་བར་སྐྱེད་
ནུས་སོ། །གཏུམ་མོ་འཁོར་ལོ་བཞི་མ་འདི་ལ་བུམ་པ་ཅན་བསྒོམ་པ་རྒྱུད་དང་གྲུབ་ཆེན་
གྱི་གཞུང་དུ་མི་གསལ་ཡང་། བོད་ཀྱི་བླ་མ་སྔ་མ་རྣམས་གཏུམ་མོའི་རྟོགས་པ་སྐྱེ་མྱུར་
བའི་ཆེད་དུ་མན་ངག་གིས་ཁ་བསྐང་བ་ཡིན་ལ། དེ་ཡང་རྔུབ་དང་དགང་དང་གཞིལ་
བ་དང་། །མདའ་ལྟར་འཕང་དང་རྣམ་བཞིའོ། །ཞེས་དོན་ཚན་གཞིར་གསུངས་པས།
རྔུབ་པའི་སྦྱོར་བ་ནི། ཁ་ནས་མི་རྔུབ་པར་སྣ་བུག་གཉིས་ནས་རླུང་འཇམ་པོར་དལ་གྱིས་
རྔུབ་པའོ། །དགང་བའི་སྦྱོར་བ་ནི་རླུང་དེ་རོ་རྐྱང་གཉིས་ཀྱི་ནང་དུ་སོང་བས་དེ་གཉིས་
རྒྱུ་མ་ཕུས་བཏབ་པ་ལྟར་ཁྲིག་གིས་གང་བའོ། །གཞིལ་བའི་སྦྱོར་བ་ནི། རྩ་དེ་གཉིས་
ཀྱི་ནང་གི་རླུང་ཐམས་ཅད་མར་སྣ་ནས་དབུ་མའི་ནང་དུ་སེར་གྱིས་ཞུགས་པས་རོ་རྐྱང་
གཉིས་སྟོངས་ལྡིབ་ཀྱིས་འགྲོ་བའོ། །འདིའི་སྐབས་སུ་མཆིལ་མ་གཅིག་སྒྲ་མེད་དུ་མིད་
ཅིང་། དེས་སྣ་ཁྲིད་བྱས་ཏེ་སྟེང་རླུང་མར་མནན་པ་དང་། འོག་སྒོ་གཉིས་ནས་རླུང་
འཇམ་པོ་ཞིག་ཡར་ཐོན་ཏེ་ལྟེ་བའི་ཨ་ཐུང་གི་གོ་སར་ཁ་སྦྱོར་དུ་བྱས་པ་ལ་དམིགས་པ་
-



23
རིག་བྱེད་མའི་བསྟོད་འགྲེལ།
གཏོད་པ་ནི། སྡོམ་འབྱང་ལས། སྟེང་དང་འོག་ཏུ་འགྲོ་བའི་རླུང་། །ཡིད་ཀྱི་ཁ་སྦྱོར་
དུ་བྱ་སྟེ། །ཞེས་ལྟེ་བ་ཡན་གྱི་སྲོག་འཛིན་དང་། དེ་མན་གྱི་ཐར་སེལ་ཏེ་སྲོག་ཐུར་
གཉིས་ཀ་ལྟེ་བར་བསྲེ་བ་བུམ་པ་ཅན་གྱི་དངོས་གཞི་ཡིན་ན། །མདའ་ལྟར་འཕང་བའི་
སྦྱོར་བ་ནི། དེ་ལྟར་མི་བདེ་བ་མི་སྐྱེད་ཙམ་དུ་རླུང་ཐུབ་ཚད་བཟུང་སྟེ་ཕྱིར་གཏོང་དགོས་
པ་ན་དབུ་མའི་ནང་ནས་ཡར་བདེ་ཁྲི་ལི་ལི་འགྲོ་བར་བསམ་པའོ། །དེ་ལྟར་རེ་ཞིག་དམིགས་
སྐོར་བཞི་པོ་དེ་ཙམ་གྱི་སྒོ་ནས་སྦྱངས་ཏེ་བུམ་པ་ཅན་ཡུན་རིང་པོར་གནས་ཐུབ་པའི་ཚེ་
དོའི་རླུང་སྦྱོར་དངོས་གཞི་བསྒོམ་བཞིན་པའི་ངང་ནས་གོང་གི་ཡི་གེ་བཞི་གསལ་འདེབས་
ཤིང་། གསང་བའི་འཁོར་ལོ་ལ་གནས་པའི་རླུང་གིས་ཨོཾ་ཡིག་སྦྱར་བས་གོང་མ་རྣམས་
ཞུ་སྟེ་དགའ་བཞི་འདྲེན་པ་སོགས་གོང་དུ་བཤད་པའི་དམིགས་པའི་མཚམས་ལ་སྦྱོར་ཤེས་
དགོས་ཀྱི། དམིགས་སྐོར་རྣམས་སོ་སོར་འཐོར་ནས་འབྲེལ་མེད་དུ་འགྲོ་བ་དང་ཡི་གེ་
གསལ་འདེབས་པའི་དུས་ངོས་མ་ཟིན་པ་ཡང་འབྱུང་སྣང་སྟེ། ཁྲིད་ཡིག་ཡིད་ཆེས་གསུམ་
ལྡན་དུ་ཨ་ཐུང་གི་སར་ཞེས་ཡང་ཡང་གསུངས་པས། ཐོག་མ་རང་ནས་ཨ་གསལ་མ་
བཏབ་ཀྱང་སླར་འདེབས་རྒྱུའི་གོ་སའི་ཐད་ཡིན་པའི་དོན་ནོ། །འོན་ཀྱང་ཡིད་ཆེས་གསུམ་
ལྡན་ལས། རྫོགས་རིམ་གྱི་གདམས་ངག་གལ་ཆེ་བ་རྣམས་ཚང་བར་བཀོད་པའི་མན་
ངག་སྙེ་མར་ཡང་སྐབས་དེར་རླུང་བུམ་པ་ཅན་བསྒོམ་པ་མ་བཤད། ཅེས་དང་། སྔགས་
རིམ་ལས། གཏུམ་མོའི་རྣལ་འབྱོར་འདི་དག་ལ་རླུང་ཁ་སྦྱོར་བཟུང་ནས་བྱེད་པ་མ་བཤད་
པར་དམིགས་པ་ཤིན་ཏུ་བརྟན་པར་གནས་ནས་མེར་སྤོར་བའི་ལུགས་སུ་བཤད་ལ།
གདམས་པ་གཞན་ལས་བུམ་པ་ཅན་བཟུང་བ་དང་སྦྲེལ་ནས་བྱེད་དོ། །ཞེས་གསུངས་
པ་རྣམས་ཀྱི་དགོངས་པར་བརྟགས་ན་སྐབས་འདིར་བུམ་པ་ཅན་ལས་མེ་དམིགས་གཙོ་
བོར་བྱས་ན་ལེགས་པས། དེའི་བསྒོམ་ཚུལ་ནི་གོང་དུ་བཤད་པ་ལྟར་དང་པོ་རྩ་འཁོར་



14
རིག་བྱེད་མའི་བསྟོད་འགྲེལ།
དང་། དེ་ནས་ཡི་གའི་གསལ་སྣང་སྒྲུབ། དེ་ནས་གཏུམ་མོའི་མེ་གསོ་བ་ཞེས་པ་སྣ་
བུག་གཉིས་ནས་རླུང་ཕྲ་ལ་རིང་བ་དལ་གྱིས་རྡུབ་པ་རོ་རྐྱང་གཉིས་ནས་མར་སོང་། དེ་
གཉིས་ཀྱི་མར་སྣ་དབུ་མའི་ནང་དུ་ཡར་བཅུག་སྟེ་ཡི་གེ་དབུ་ཅན་གྱི་ཆའི་ཞབས་ལྟ་བུར་
ཡོད་པས། རླུང་ཐམས་ཅད་དབུ་མའི་ནང་དུ་ཞུགས་ནས་ཡར་སོང་། ལྟེ་བའི་ཨོཾ་ཡིག་
ལ་ཕོག་སྟེ་རླུང་གིས་བུས་པས་མེ་སྟག་དམར་ཚེག་ཚེག་འབར་ལ་ཁད་བྱེད་པར་བསམ་
པའོ། །ཡང་སྔར་བཞིན་རྡུབས་ཏེ་བུས་པས་མེ་རྒྱ་ཁབ་ཙམ་ཞིག་འབར་བར་བསམ་པ་
ནི་གཏུམ་མོ་སྦྱར་བ་ཞེས་བྱ་ལ། སླར་ཡང་སྔར་བཞིན་བྱས་པས་གཏུམ་མོའི་མེ་དམར་
ཞིང་གསལ་བ། ཚ་ཞིང་ངར་བ། ཕྲ་ཞིང་འགྲིལ་བ་སྟེ་ཁྱད་པར་གསུམ་ལྡན་ཤུགས་
དྲག་ཏུ་འབར་བ་དབུ་མའི་ལམ་ནས་ཡར་ཞུགས་ཧཱུྃ་ལ་གཡས་སུ་ལན་གསུམ་བསྐོར་བས་
ཞུ་ལ་ཁད་བྱས། ཡང་གྱེན་དུ་སོང་སྟེ་ཨོ་ལ་གཡོན་སྐོར་གསུམ་བྱས་པས་དེའི་ཚ་ངར་
ཇེ་ཆེར་སོང་ནས་འོད་འཕྲོས་པ་དང་གཉིས་ཀ་འདྲེས་ཏེ་ཡར་སོང་། ཧཾ་ཡིག་ལ་རེག་
ཙམ་བྱས་པས་དེ་བྱང་སེམས་ཀྱི་ངོ་བོར་སྐྱེ་ནར་གྱིས་ཞུ་སྟེ་མར་བབས་ནས་དགའ་བཞི་
འདྲེན་པས་དེ་ཐམས་ཅད་དང་། ཁྱད་པར་ལྷན་སྐྱེས་ཀྱི་ཚེ་མཐའ་བྲལ་དབུ་མའི་ལྟ་བ་
དང་སྦྱར་ཏེ་བདེ་སྟོང་དབྱེར་མེད་ཀྱི་ངང་ལ་རྩེ་གཅིག་ཏུ་མཉམ་པར་འཇོག་གོ །དེ་
ལྟར་ཡང་ནས་ཡང་དུ་བསྒོམ་དགོས་པས་འོད་གསལ་དེ་ལས་ལྡང་རེས་བཞིན་ཕུང་པོ་
རྙིང་པ་ལས་གོ་ས་ལོགས་སུ་རྗེ་བཙུན་མའི་སྐུར་ལྡང་སྙམ་པའི་འཕེན་པ་དང༌། དེ་ནས་
ལུས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་བྱུང་སྟེ་རྗེ་བཙུན་མའི་སྐུར་
བཞེངས་པར་མོས་པ་ནི་སྐབས་དོན་ལོངས་སྤྱོད་རྫོགས་པའི་སྐུ་སྒྲུབ་བྱེད་ཀུན་རྫོབ་སྒྱུ་
མའི་རྫོགས་རིམ་ལ་འཇུག་པའི་ཐབས་བླ་ན་མེད་པའོ། །དམིགས་པ་དེའི་ངང་ལ་རེ་
ཞིག་བཞག་སྟེ། དེ་ལས་ལྡང་བ་ན་ཕུང་པོ་རྙིང་པ་རྗེ་བཙུན་མར་བསྒོམ་པའི་སྤྱི་བོ་ནས་



125
རིག་བྱེད་མའི་བསྟོད་འགྲེལ།
ཞུགས་པར་བསམ་སྟེ་རྗེས་ཐོབ་ཀྱི་བྱ་བ་ལ་འཇུག་གོ །དེ་ནི་སད་དུས་ཀྱི་བསྲེ་བ་སྐོར་
གསུམ་ཞེས་བྱ་ལ། བསྒོམ་ཚུལ་སྔ་མ་དང་སྦྱར་ཏེ་གཉིད་ཆོས་སྐུ། རྨི་ལམ་ལོངས་
སྐུ། སད་པ་སྤྲུལ་སྐུའི་བསྲེ་བ་གསུམ་ལ་གཉིད་དུས་ཀྱི་བསྲེ་བ་སྐོར་གསུམ་ཞེས་བྱ་སྟེ།
འདི་རླུང་དབུ་མར་ཐིམ་ནུས་པའི་ཚེ་དཔྱིས་ཕྱིན་པར་བྱེད་ནུས་ཀྱང་། དེ་མི་ནུས་པས་
འདུན་སྟོབས་ཙམ་གྱིས་སྦྱངས་ན་ཡང་ཕན་ཤིན་ཏུ་ཆེའོ། །དེ་ཡང་སྒྱུ་མའི་སྐུ་དངོས་
གནས་སུ་ལྡང་བ་ལ་རླུང་ལ་དབང་ཐོབ་པ་དགོས་ཤིང་། དེ་ལ་དབུ་མའི་རྩ་མདུད་རྫོགས་
པར་གྲོལ་དགོས་པས། དེ་འབྱེད་པའི་ཐབས་ཀྱི་གཙོ་བོ། རྡོར་ཕྲེང་ལས། རླུང་གཉིས་
ཀྱིས་ནི་ཕྱི་ནས་ནི། །མ་རིག་མདུད་པ་འབྱེད་པར་བྱེད། །ཅེས་གསུངས་པ་ལྟར། རླུང་
འབྱུང་འཇུག་གནས་གསུམ་ཡི་གེ་གསུམ་གྱི་རང་མདངས་སུ་མོས་པའི་རྡོ་རྗེའི་བཟླས་
པ་གལ་ཆེའོ། །འོན་ཀྱང་དེ་མ་ནུས་ན་དབུགས་དང་འབར་འཛག་གི་དམིགས་པ་སྦྲགས་
པས་ཆོག་སྟེ། སྔགས་རིམ་ལས། དེ་ལྟར་མི་ནུས་པས་ནི་དབུགས་གྱེན་དུ་འགྲོ་ན་རྡུལ་
གྱི་རི་མོ་དྲང་པོ་འབར་བ་དང༌། རླུང་ནང་དུ་འཇུག་པ་ན་ཧཾ་ཡིག་ཟླ་བ་འཛག་པ་ཐིག་
ལེའི་གཟུགས་ཀྱིས་ལྟེ་བར་འོང་བར་བསམ་སྟེ། དེ་ཡང་གཡས་གཡོན་གཉིས་ཀྱི་རླུང་
ཕྱི་ནང་དུ་རྒྱུ་བ་ལོག་པའི་བར་དུ་ཡང་དང་ཡང་དུ་བྱའོ། །ཞེས་སོ། །དེ་ལྟར་ན་རྗེ་
བཙུན་རིག་བྱེད་མའི་མན་ངག་ཐུན་མོང་མ་ཡིན་པ་རིམ་པ་ལྔ་པ་ལས་བཤད་པའི་སྤྲོ་བསྡུའི་
དམིགས་པ་སྐྱོང་མཚམས་ཀྱང་རྩ་དང་ཡི་གེའི་གསལ་སྣང་བུམ་པ་ཅན་ནམ། མི་དམིགས་
གང་རུང་གི་སྒོ་ནས་འབར་འཛག་གི་དམིགས་པ་སོགས་ལེགས་པར་གོམས་པའི་མཚམས་
སུ་བྱེད་དགོས་ཀྱི། དང་པོ་ནས་བྱེད་པ་མིན་ཏེ། ཁ་ཅིག་གཏུམ་མོའི་ལུགས་སུ་བྱས་
ནས་ཡི་གེ་བཞི་བཀོད་ཀྱང་དེ་མ་ཐག་ཡི་གེ་དེ་རྣམས་དང༌། ལྟེ་བར་གནད་དུ་བསྣུན་
པའི་སྒྲོས་ཙམ་ཡང་མེད་པར་སྙིང་གའི་ཧཱི༔ཡིག་གི་སྤྲོ་བསྡུ་བྱས་པ་མ་འབྲེལ་ཞིང་། ལྟེ་



i26
Eས.
.
རིག་བྱེད་མའི་བསྟོད་འགྲེལ།
བའི་ཨོཾ་ཡིག་འབར་བའི་དམིགས་པ་མ་བྱས་གོང་དུ་སྤྱི་བོའི་ཧཾ་ཡིག་ཞུ་བའི་དམིགས་པ་
བསྐྱངས་པ་ནི་འབར་འཛག་གོ་ལོག་པའོ། །དེར་མ་ཟད་སྔགས་རིམ་ལས། གཏུམ་
མོའི་ངོ་བོ་འབར་དུ་གཞུག་གོ །དེ་འབར་བ་ཡང་དབུ་མ་ནས་སོང་སྟེ་བ་སྤུའི་བུ་ག་དང་
རྩེ་མོ་དང་དཔྲལ་བའི་མཚམས་རྣམས་ཁྱབ་པར་བྱས་ཤིང་། འཁོར་ལོ་གསུམ་དང་ཕུང་
པོ་ལ་སོགས་པ་རྣམས་གདུངས་ནས་སྣ་བུག་གཡས་དང་མཛོད་སྤུའི་ཁུང་བུ་ལས་བྱུང་
ངོ་། །དེ་ནས་གློག་གི་འོད་བཞིན་དུ་ཕྱོགས་བཅུར་ཁྱབ་ནས་འཁོར་བ་པ་དང་ཉན་རང་
དང་བྱང་སེམས་རྣམས་ལ་རེག་པས། ཞེས་པ་ནས། མཛོད་སྤུའི་བུ་ག་ནས་ཞུགས་
ནས་བདེ་ཆེན་གྱི་འཁོར་ལོར་གནས་པ་ན་བྱང་སེམས་དང་ལྷན་ཅིག་ཞུ་ནས་འོག་ཏུ་འཛག་
པ་ཐབས་ཤེས་རོ་གཅིག་པའི་བདེ་བ་ཆེན་པོ། ཞེས་སོགས་དང་། འདིའི་དམིགས་པ་
གཉིས་འགྲོས་ཤིན་ཏུ་མཚུངས་ཤིང་། ཁྲིད་ཡིག་ཡིད་ཆེས་གསུམ་ལྡན་ལས། སེམས་
བརྟན་པ་ན་གཏུམ་མོའི་འོད་ཟེར་གྱི་སྣང་བས་ལུས་ཀྱི་ཕྱི་ནང་དང་གནས་ཁང་སོགས་
ཐམས་ཅད་ཅེས་གོ་རིམ་བྱེད་ཚུལ་སྔ་མ་ལྟར་གསུངས་པས་ཀྱང་ཤེས་སོ། །རྒྱུ་མཚན་
གཞན་ཡང་དམིགས་སྐོར་འདི་ཉིད་མཇུག་ཏུ་བྱས་ན་ལམ་གྱི་འགྲོས་གོང་མ་དང་མཐུན་
པའི་དགོས་པ་ཡང་ཡོད་དེ། གཞི་ལ་ལུས་ཐོག་མར་ཆགས་པ་དང་མཐར་འདོད་པའི་
གནས་སྙིང་ག་ཡིན་པས་ལམ་དུས་སུ་སེམས་དབེན་དཔེའི་འོད་གསལ་ལས་སྒྱུ་མའི་སྐུར་
ལྡང་བ་ན་སྙིང་གའི་དྷཱ་ཏཱིའི་ནང་དུ་རླུང་མ་ལུས་པར་ཐིམ་པ་ལས་བྱུང་བའི་རླུང་སེམས་
ཀྱིས་སྒྱུ་མའི་སྐུའི་སྒྲུབ་གཞི་བྱས་ཏེ་ལྡང་དགོས་པས། བླ་མེད་ཀྱི་རྫོགས་རིམ་སོ་སོ་ལ་
ཐོག་མར་གནད་དུ་བསྣུན་སོའི་ཡུལ་མི་འདྲ་བ་བྱུང་ཡང་མཐར་སྙིང་གར་གཞོལ་དགོས་
པ་ཐམས་ཅད་མཐུན་པའི་ཕྱིར་རོ། །རྗེའི་བརྟག་གཉིས་ཟིན་བྲིས་ལས། སྙིང་གར་
རླུང་སེམས་བསྡུས་པ་ལས་འོད་གསལ་དུ་ཞུགས་པ་འདྲ་བ་གཞན་གང་ལ་ཡང་མེད་པས།



རིག་བྱེད་མའི་བསྟོད་འགྲེལ། 127 །
སྙིང་གའི་སྡུད་རིམ་གནད་ཆེ་ཞེས་དང་། རིམ་ལྔ་གསལ་སྒྲོན་ལས། ལྟེ་བར་གནད་
དུ་བསྣུན་པ་ལ་སོགས་པ་རྣམས་ཀྱི་ལམ་ཡང་མཐར་སྙིང་གར་སྡུད་པ་ལ་གཞོལ་བའི་ཚུལ་
ཤེས་པར་བྱ། ཞེས་གསུངས་སོ། །གཞན་ཡང་སྒྱུ་མའི་སྐུ་སྒྲུབ་པའི་ཚེ་སྔོན་དུ་བསམ་
གཏན་གཉིས་གང་རུང་གི་སྡུད་རིམ་གཙོ་བོར་གསུངས་པ་དང་། འདིའི་མཐར་ཡང་
སྣོད་བཅུད་འོད་གསལ་དུ་སྡུད་པའི་རྗེས་གཞིག་གི་རིམ་པ་བསྟན་པ་འབྲེལ་ཤིན་ཏུ་མཚུངས་
ལ། རྩ་བའི་གཞུང་རིམ་པ་ལྔ་པར་ཡང་དམིགས་སྐོར་འདིའི་མཇུག་ཏུ། གང་ལ་ཐོག་
མ་དབུས་མཐའ་མེད། །ཅེས་སོགས་དྲངས་པའི་དགོངས་པའི་གནད་ཀྱང་འདི་ཁོ་ན་
ཡིན་པར་སེམས་སོ། །དེའི་དམིགས་པ་སྐྱོང་ཚུལ་གྱི་ངོ་བོ་མདོར་བསྡུས་ཏེ་བརྗོད་ན་
སྙིང་གའི་རྩ་འཁོར་གྱི་དྷ་ཏཱིའི་ནང་གི་ཧཱུཾ་ཡིག་གི་མདུན་དུ་དྷཱི་ཡིག་དམར་པོ་འོད་འབར་
བ་ཞིག་བསམ་ལ། ལྟེ་བའི་གཏུམ་མོའི་མེ་འོད་དབུ་མའི་ལམ་ནས་གྱེན་དུ་སོང་བ་ཧིལ་
ཕོག་པས་ཤིན་ཏུ་གསལ་ཞིང་འཚེར་བར་གྱུར། དེ་ལས་འོད་ཟེར་དཔག་ཏུ་མེད་པ་འཕྲོས་
ཤིང་གཏུམ་མོའི་མེ་འོད་དང་འདྲེས་ནས་དབུ་མའི་ལམ་གྱེན་དུ་སོང་སྟེ་མགོ་བོའི་ནང་
ནས་གཡོན་སྐོར་དུ་བྱས་ལ་རྣ་བ་གཡས་པའི་བུ་ག་ནས་ཐོན། མདའ་གཞུ་རྣ་བའི་དྲུང་
དུ་བཀང་བའི་མདའི་ལྟོང་ནས་ཞུགས་ཏེ་དེའི་ནང་བརྒྱུད་ཅིང་ཨུཏྤལའི་མདེའུ་རྒྱས་པར་
བྱས་པའི་རྩེ་མོ་ནས་ཕྱིར་འཕྲོས། ་འཇིག་རྟེན་གསུམ་པོ་ཐམས་ཅད་འོད་ཀྱིས་ཁྱབ་པར
བྱས། མཐར་སྣོད་བཅུད་ཐམས་ཅད་ཀྱང་ལྷན་སྐྱེས་ཀྱི་བདེ་བ་ཆེན་པོའི་རང་བཞིན་
འོད་ཟེར་དམར་པོའི་རྣམ་པར་ཞུ། ཚུར་འདུས་ཏེ་མདེའུའི་རྩེ་ནས་སྔར་བཞིན་ཞུགས་
པ་རྣ་བ་གཡས་པ་བརྒྱུད། མགོ་བོར་གཡས་སུ་བསྐོར་ནས་མཛོད་སྤུའི་ཐད་ནས་དཀྱིལ་
དུ་སོན་པ་སྐྱེ་བོའི་ཧཾ་ཡིག་དང་འདྲེས་ཏེ་བྱང་ཆུབ་ཀྱི་སེམས་སུ་ཞུ་བས་བདེ་ཆེན་གྱི་འཁོར་
ལོ་གང་ཞིང་རྒྱས་པར་བྱས། རིམ་གྱིས་དབུ་མའི་ལམ་ནས་མར་བབས། མགྲིན་པ་



128
རིག་བྱེད་མའི་བསྟོད་འགྲེལ།
སྙིང་ག་ལྟེ་བ་གསང་གནས་རྣམས་སུ་བབས་པས་དགའ་བཞི་དྲངས། ཁྱད་པར་ལྷན་
སྐྱེས་ཀྱི་ཚེ་རང་གི་ལུས་ཀྱི་སྟོང་སྨད་ནས་སྙིང་གའི་ཧཱི༔ཡིག་ལས་སྡུ་ད་ཅིང་། མཐར་
ནཱ་ད་ཙམ་ཡང་མི་དམིགས་པར་བྱ་སྟེ། བརྟག་པ་ཕྱི་མའི་ལེའུ་ལྔ་པ་ལས། དེར་ནི་
ཐོག་མ་དབུས་མཐའ་མེད། །སྲིད་མེད་མྱ་ངན་འདས་པ་མེད། །བདག་མེད་གཞན་
ཡང་མེད་པ་ཉིད། །འདི་ནི་མཆོག་ཏུ་བདེ་ཆེན་ཉིད། །ཅེས་པའི་དོན་བཞིན་སྐྱེ་འགག་
གནས་གསུམ་དང་བྲལ་ཞིང་། འཁོར་འདས་ཀྱི་མཐའ་ལས་གྲོལ་བ། གང་ཟག་དང་ .
ཆོས་ཀྱི་བདག་མེད་པའི་དེ་ཁོ་ན་ཉིད་དང་ལྷན་སྐྱེས་ཀྱི་བདེ་བ་དེ་ཉིད་སྦྱར་ཏེ་རྩེ་གཅིག་
ཏུ་མཉམ་པར་འཇོག་གོ །འདིའི་དམིགས་སྐོར་གྱི་ཡི་གེ་འགའ་ཞིག་ཏུ། འཁོར་ལོ་
བཞི་པོའི་ཐད་ཀྱི་བྱ་རོག་གདུང་གི་དབུས་སུ། ཞེས་དང་། སྙིང་ལས་ལངས་ཏེ་འོད་
ཟེར་གྱི་རྣམ་པ་ཁ་ག་མུ་ཁའི་ལམ་ནས་གྱེན་དུ་བྱོན་པ། ཞེས་བྲིས་པ་མི་འཐད་དེ། ཁ་
ག་མུ་ཁམ་ཀ་ཀ་མུ་ཁ་ཞེས་པ་བོད་སྐད་དུ་བྱ་རོག་གདོང་ངམ་ཁ་གདོང་ཞེས་པ་ཡིན་པས་
དེ་གཉིས་དོན་གཅིག་ལ། བྱ་རོག་གདོང་ནི། བརྟག་གཉིས་རྣམ་བཤད་ལས། ཕོ་
མོའི་རིམ་པ་བཞིན་དུ་རྡོ་རྗེའི་རྩེ་དང་བྱ་རོག་གདོང་དུ་གྲགས་པས་པདྨའི་དབུས་བར་དུ་
ཡོད་ཅིང་། ཞེས་དང་། ཡིག་ཆུང་ལས། བྱ་རོག་གདོང་ནི་ཕལ་པ་རྣམས་ལ་བྱ་ལེར་
གྲགས་པ་འདི་ཡིན་ཞིང་། ཞེས་པ་ལྟར། བུད་མེད་ཀྱི་བྷ་གའི་དབུས་ཀྱི་ཟེའུ་འབྲུ་ལ་
དབྱིབས་ཀྱི་སྒོ་ནས་བཏགས་པ་ཡིན་པས། དེ་འཁོར་ལོ་བཞི་ཀའི་ཐད་དུ་ཡོད་ཚུལ་མེད་
ཅིང་། སྙིང་ག་ནས་འོད་ཟེར་འཕྲོས་པ་དེ་བརྒྱུད་ནས་སོང་ན་ཐུར་དུ་འགྲོ་བ་ཡིན་གྱི།
གྱེན་དུ་འབྱོན་ཚུལ་མེད་དོ། །ཡང་དམིགས་སྐོར་གྱི་ཡི་གེ་དེ་ཉིད་ལས། ཧཾ་ལས་བདུད་
རྩིའི་རྒྱུན་བབས་པ་དུང་ཅན་མའི་ལམ་ནས་བྱོན་ཏེ་མགྲིན་པ་དང་སྙིང་གའི་འཁོར་ལོ་
གང་ཞིང་རྒྱས་པར་བྱས། ཞེས་བྲིས་པ་ཡང་མི་འཐད་དེ། པཎ་ཆེན་བློ་བཟང་ཆོས་



129
རིག་བྱེད་མའི་བསྟོད་འགྲེལ།
རྒྱན་གྱིས་མཛད་པའི་དུས་འཁོར་ཊིཀ་ཆེན་གྱི་སྙིང་པོ་བསྡུས་པ་ལས། ལྟེ་བ་མན་ཆད་
དུ་སྒྲ་གཅན། མཆོག་གི་རྩ་དང་། གཉིས་སྤངས་སོགས་རྩ་དབུ་མའི་མིང་གི་རྣམ་གྲངས་
དང་ཉི་མའི་རྩ། དམར་སེར་ཅན། ར་ས་ནཱ། ཉི་མའི་ལམ་ཞེས་སོགས་གཡས་ཀྱི་རོ་
མའི་མིང་དང་། ཟླ་བའི་རྩ། ཨ་ཊི། ལ་ལ་ནཱ། ཟླ་བའི་ལམ་ཞེས་པ་གཡོན་གྱི་རྐྱང་
མའི་མིང་དང་། ལྟེ་བ་མན་ཆད་དུ་རྐྱང་མའི་རྒྱུན་ལ་བཤང་བའི་རྩ་དང་། རོ་མའི་
རྒྱུན་ལ་གཅི་བའི་རྩ་དང༌། དབུ་མའི་རྒྱུན་ལ་དུང་ཅན་མ་དང་། དུས་མེའི་རྩ་དང་།
ཁུ་བ་འབབ་པའི་རྩ་དང་། མཆོག་གི་རྩ། ཞེས་བྱ་ཞིང་། དབུ་མ་དང་དུང་ཅན་གཉིས་
ཀ་ལ་དྷ་ཏི། ཞེས་བྱའོ། །ཞེས་དང་ཅན་མ་ནི་ལྟེ་བ་མན་ཆད་ཀྱི་དྷ་ཏིའི་མིང་ད་གསུངས་
པས། སྤྱི་བོའི་ཧཾ་ཡིག་ལས་བདུད་རྩི་བབས་པས་དེ་བརྒྱུད་དེ་མགྲིན་པར་འགྲོ་བ་རིམ་
པ་འཆོལ་བ་ཡིན་ནོ། །དེས་ན་མིང་དེ་དག་ཤིན་ཏུ་གསང་དགོས་པའི་དབང་གིས་བསྣོལ་
བ་ཡིན་ན་མ་གཏོགས། སྒྲ་ཇི་བཞིན་པར་བཟུང་ན་ལུས་ཀྱི་སྟོང་སྨད་ཐམས་ཅད་མགོ་
མཇུག་ལྡོག་དགོས་པས་ངོ་མཚར་བ་ཞིག་འོང་བར་སྣང་ངོ༌། །དེར་ནི་ཐོག་མ་ཞེས་སོགས་
ཀྱི་ལུང་འདི་འདིའི་སྐབས་ཀྱི་ཆོ་ག་སོགས་སུ་དྲངས་པའི་ཚེ་གང་ལ་ཐོག་མ་ཞེས་བྱང་
བ་ཚིག་བསྒྱུར་བ་ཡིན་ཏེ། རྒྱུད་ལས་དེར་ནི་ཞེས་པ་གོང་དུ་ལྷན་སྐྱེས་ཀྱི་སྐད་ཅིག་མའི་
ངོ་བོ་ཇི་ལྟར་ལགས། ཞེས་དྲིས་པའི་ལན་དུ་གསུངས་པའི་ཚིག་ཕྲད་ཡིན་ནོ། །དམིགས་
སྐོར་འདི་ཡན་ཆད་ལ་སྒྱུ་ལུས་སྒྲུབ་པའི་ཐབས་ཀྱི་སྒོམ་ཚུལ་ཚང་ཡང་། སྒྱུ་མའི་སྐུར་
ལྡང་བའི་དམིགས་རིམ་མ་བྱུང་བས་དམིགས་སྐོར་འདི་ལ་བདག་བྱིན་རླབས་ཞེས་བཏགས་
པ་ཡང་འདིའི་རྩ་བཤད་ཀྱི་རྒྱུད་དང་འདུས་པ་སོགས་ན་བདག་བྱིན་རླབས་ཀྱི་གཙོ་བོ་
སྒྱུ་ལུས་ལ་མཛད་པ་དེར་བྱེད་ན་མི་རུང་ཡང་། བརྟག་གཉིས་རྣམ་བཤད་ལས། བདག་
བྱིན་རླབས་ཀྱི་དབྱེ་བ་སྒྱུ་ལུས་དང་། ཕྱག་རྒྱ་བྱིན་གྱིས་བརླབས་ནས་སྙོམས་པར་ཞུགས་



130
རིག་བྱེད་མའི་བསྟོད་འགྲེལ།
པ་དང་། སྙིང་གར་མི་ཤིགས་པ་དང་འོག་སྒོར་ཕྲ་ཐིག་བསྒོམ་པ་དང་། རྩ་འཁོར་ལ་
གནད་དུ་བསྣུན་ནས་རང་སེམས་བདེ་ཆེན་གྱི་ངོ་བོར་བྱིན་གྱིས་རློབས་པ་སོགས་མང་
དུ་གསུངས་པས་ཕྱི་མ་ལ་བྱས་ན་རུང་ངོ༌། །དེ་ལྟར་གོང་དུ་བཤད་པའི་ལམ་དེ་དག་
གེགས་སེལ་བོག་འདོན་གྱི་མན་ངག་དང་། ཕྱི་ནང་གི་རྐྱེན་ཚང་བའི་སྒོ་ནས་ཉམས་
སུ་བླངས་པས་རླུང་དབུ་མར་ཞུགས་གནས་ཐིག་གསུམ་འཆི་དུས་ཀྱི་སྐབས་ཇི་ལྟ་བ་བཞིན་
དུ་མཚན་ཉིད་ཚང་བ་རྫོགས་པར་འཆར་ཞིང་། ཐམས་ཅད་སྟོང་པ་འོད་གསལ་གྱི་སྐབས་
དེར་རང་སེམས་ལྷན་སྐྱེས་ཀྱི་བདེ་བ་དང་ཡུལ་སྟོང་པ་ཉིད་རོ་གཅིག་ཏུ་གྱུར་པའི་བདེ་
ཆེན་གྱི་ཡེ་ཤེས་ནི་སྒྱུ་ལུས་ཀྱི་སྒྲུབ་གཞི་དཔེའི་ལྷན་སྐྱེས་མཐར་ཐུག་ཏུ་བཤད་དོ། །འོད་
གསལ་དེ་ལས་ལྡང་པ་ན་སྔོན་གྱི་འཕེན་པའི་དབང་གིས་འོད་གསལ་གྱི་སེམས་དེས་ལྷན་
ཅིག་བྱེད་རྐྱེན་དང་། དེའི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་བྱས་
ཏེ་ལུགས་ལྡོག་གི་ཉེར་ཐོབ་གྲུབ་པ་དང་དུས་མཉམ་པར་ཕྱུང་པོ་རྙིང་པ་ལས་གོས་ལོགས་
སུ་སྒྱུ་མའི་སྐུ་མཚན་དཔེས་བརྒྱན་པ་དངོས་གནས་སུ་བཞེངས་པ་འབྱུང་ངོ༌། །སྒྱུ་མའི་
སྐུ་མཚོན་བྱེད་ལ་ཡེ་ཤེས་རྡོ་རྗེ་ཀུན་ལས་བཏུས་སུ་དཔེ་བཅུ་གཉིས་དང་། རྡོ་རྗེ་མཁའ་
འགྲོ་ལས་གཟུགས་བརྙན་རྨི་ལམ་སྒྱུ་མ་ཆུ་བུར་མིག་འཕྲུལ་སྟེ་དཔེ་ལྔ་གསུངས་ལ། སྤྱོད་
བསྡུས་ལས། བདག་ལ་བྱིན་གྱིས་བརླབས་པ་བཤད་པ་རྣམས་གསལ་བར་བྱ་བའི་ཕྱིར། །
རྨི་ལམ་གྱི་མཚན་ཉིད། ཅེས་དང་། འབྲས་བུ་མ་སྨིན་བྱས་པའི་ལས་རྣམས་ཀྱིས། །སྐྱེ་
འདིར་རླུང་ནི་སླར་ཡང་འཇུག་པར་འགྱུར། །ཞེས་གཞི་ལ་འབྱུང་ལུས་རགས་པ་གནས་
ཁང་ལྟ་བུ་དང་ཕྲ་བ་གཉུག་མའི་ལུས་གཉིས་ཡོད་པས། ཐ་མལ་པ་འགའ་ཞིག་ཀྱང་
གཉིད་ཀྱི་དུས་ཡུལ་གཞན་དུ་སོང་ནས་སླར་ཡང་ལུས་དེར་འཇུག་པ་སྲིད་ལ། དེས་
ནི་ཕུང་པོ་རྙིང་པ་ལས་གོ་ས་ལོགས་སུ་སྒྱུ་མའི་སྐུར་ལྡང་ཚུལ་དང་། སླར་ཡང་རགས་



རིག་བྱེད་མའི་བསྟོད་འགྲེལ། 131
པའི་སྤྲུལ་སྐུ་འཛིན་པ་གཉིས་ཀ་མཚོན་ནུས་པས་དཔེ་ཐམས་ཅད་ཀྱི་ནང་ནས་འདི་གོ་
བ་སྟེར་ཕུལ་ཆེ་བར་གསུངས་སོ། དེ་སྐད་དུ་རིམ་པ་ལྔ་གསལ་སྒྲོན་ལས། དཔེ་གཞན་
ལ་དཔེ་དོན་ཆོས་མཐུན་སྦྱར་ནས་སྒྱུ་ལུས་ལ་ངེས་པ་སྐྱེད་པའི་གོ་བ་ཙམ་མ་གཏོགས། །
དཔེ་ཉིད་ཀྱི་སྟེང་ནས་མཚོན་ནུས་པས་དཔེ་ཐམས་ཅད་ཀྱི་ནང་ནས་འདི་གོ་བ་སྟེར་ཕུལ་
ཆེ་བར་གསུངས་སོ། །དེ་སྐད་དུ་རིམ་ལྔ་གསལ་སྒྲོལ་ལས། དཔེ་གཞན་ལ་དཔེ་དོན་
ཆོས་མཐུན་སྦྱར་ནས་སྒྱུ་ལུས་ལ་ངེས་པ་སྐྱེད་པའི་གོ་བ་ཙམ་མ་གཏོགས། དཔེ་ཉིད་
ཀྱི་སྟེང་ནས་མཚོན་བྱེད་དཔེའི་སྒྱུ་ལུས་ལམ་གྱི་ངོ་བོར་བསྐྱེད་དུ་མེད་མོད་ཀྱང་རྨི་ལམ་
ལ་དེ་ཡོད་པས་མཆོག་ཏུ་གྱུར་པ་ཡིན་ནོ། །ཞེས་གསུངས་སོ། །ཚུལ་འདི་རྣམས་ས་
འོག་གི་གཏེར་བཞིན་དུ་གྱུར་པ་ན་རྗེ་བླ་མ་འབའ་ཞིག་གིས་གངས་རིའི་ཁྲོད་འདིར་གསལ་
བར་མཛད་དེ། བོད་སྔ་མ་རྣམས་བདེན་སྟོང་སྒྱུ་མ་ལྟ་བུ་ཞེས་ཟེར་བ་དང༌། ལྷ་སྐུ་
སྣང་ལ་རང་བཞིན་མེད་པ་སྒྱུ་མ་ལྟ་བུ་ཟེར་བ་སོགས་ཕར་ཕྱིན་ཐེག་པ་དང་། རྒྱུད་སྡེ་
འོག་མ་ལ་གྲགས་པའི་སྤྱི་དོན་གྱི་སྒྱུ་མ་ཙམ་ལས། སྦས་དོན་དང་མཐར་ཐུག་གི་སྒྱུ་མའི་
མཚོན་ཚུལ་རྒྱུད་དང་འཕགས་པ་ཡབ་སྲས་ཀྱང་དགོངས་པ་བཞིན་གསལ་བར་ཕྱེ་བ་
མ་བྱུང་སྣང་ངོ༌། །ལ་ལས་འདིའི་སྐབས་སུ་ཕྲ་རགས་སོ་སོར་འབྱེད་པའི་ཐབས་འཕོ་
བ་དང་གྲོང་འཇུག་གི་མན་ངག་དགོས་པར་འདོད་ཀྱང་། དཔེའི་འོད་གསལ་གྱི་སྔོན་
དུ་ས་ཆུ་ལ་ཐིམ་པ་སོགས་འཆི་རིམ་ཇི་བཞིན་པར་བསྐྱེད་པ་དེ་ཉིད་ཀྱིས་ལུས་གཉིས་སོ་
སོར་ངང་གིས་ཕྱེ་ནས་འགྲོ་བས་ཐབས་གཞན་མི་དགོས་ལ། བསྐྱེད་རིམ་དངོས་གྲུབ་
རྒྱ་མཚོར་འཕོ་བའི་མན་ངག་གི་མཐར་ཐུག་སེམས་དབེན་དུ་གསུངས་པའི་གནད་ཀྱང་
འདི་ཡིན་ནོ། །མ་དག་པའི་སྒྱུ་ལུས་པ་དེས་ཀྱང་ཕྱིའི་རྐྱེན་ཕྱག་རྒྱ་དང་སྙོམས་པར་འཇུག་
ཅིང་། ནང་གི་རྐྱེན་བསམ་གཏན་གཉིས་ཀྱི་སྡུད་རིམ་སོགས་ལ་ཡང་ནས་ཡང་དུ་གོམས་



རིག་བྱེད་མའི་བསྟོད་འགྲེལ། 132
པར་བྱས་པས་ལྷན་སྐྱེས་ཀྱི་བདེ་བས་ཆོས་ཉིད་མངོན་སུམ་དུ་རྟོགས་པ་རིམ་པ་བཞི་པའི་
དོན་གྱི་འོད་གསལ་མངོན་དུ་བྱས་ཏེ། དེའི་སྐད་ཅིག་གཉིས་པར་ཉོན་སྒྲིབ་མ་ལུས་པར་
སྤངས་པ་དང་མཉམ་དུ་དག་པའི་སྒྱུ་མའི་སྐུ་མངོན་དུ་བྱེད། དག་པའི་སྒྱུ་ལུས་པ་དེས་
ཀྱང་ལམ་གོང་མ་རྣམས་བགྲོད་དེ་སློབ་པ་མཐའི་དོན་གྱི་འོད་གསལ་ལ་བརྟེན་ནས་ཤེས་
བྱའི་སྒྲིབ་པ་ཟད་པར་སྤངས་པ་དང་མཉམ་དུ་ཐུགས་རྣམ་པ་ཐམས་ཅད་མཁྱེན་པའི་ཡེ་
ཤེས་དང་དབྱེར་མི་ཕྱེད་པ་རླུང་སེམས་ཙམ་ལས་གྲུབ་པའི་ཁ་སྦྱོར་ཡན་ལག་བདུན་ལྡན་
གྱི་ལོངས་སྤྱོད་རྫོགས་པའི་སྐུ་མངོན་དུ་བྱེད་དོ། །དེ་ལྟ་བུའི་ལམ་གྱི་རིམ་པ་ཇི་སྙེད་
ཅིག་བཤད་པ་ཐམས་ཅད་ཀྱང་། དཔལ་ཀྱེ་རྡོ་རྗེ་དང་། རྗེ་བཙུན་རིག་བྱེད་མ་ལ་སོགས་
པའི་ལྷ་ཚོགས་འདི་རྣམས་ཀྱིས་ཀྱང་སྔོན་སློབ་པའི་གནས་སྐབས་སུ་གོ་རིམ་བཞིན་ཉམས་
སུ་བླངས་ཏེ་རང་རྒྱུད་ལ་རྟོགས་པ་འཁྲུངས་པ་དེ་དང་དོན་མཐུན་པར་ད་ལྟའི་གདུལ་
བྱ་ལ་བསྟན་པ་ཡིན་པས་ལམ་དེ་དག་ལ་གོ་བ་ལེགས་པར་ཆགས་ན་རྗེ་བཙུན་མའི་སྐུ་
གསུང་ཐུགས་ཀྱི་ཡོན་ཏན་བཤད་པ་རྣམས་ལ་ཡང་འདི་ནི་ལམ་འདི་ལྟ་བུ་ཞིག་ཉམས་
སུ་བླངས་པའི་འབྲས་བུ་ཡིན་ནོ་སྙམ་དུ་འབྲས་བུ་ལ་ཡིད་ཆེས་དང་དེའི་རྒྱུ་ལ་སློབ་འདོད་
སྐྱེ་བས། བསྟོད་པ་བྱས་པའི་དགོས་དོན་གྱི་གཙོ་བོ་དད་པ་གསུམ་མཚན་ཉིད་ཚང་བ་
ཞིག་བསྐྱེད་ནུས་སོ། །ལམ་དེ་དག་ཐམས་ཅད་སྤྱིར་སྐུ་གསུང་ཐུགས་ཀྱི་ཡོན་ཏན་མ་
ལུས་པ་སྒྲུབ་བྱེད་ཡིན་ཀྱང༌། རང་གི་ངོས་སྐལ་ལྟ་བུར་གསུང་རྡོ་རྗེ་འགྲབ་བྱེད་ཀྱི་གཙོ་
བོ་གང་དང་གང་ཡིན་སྙམ་ན། འདི་ནི་མཁའ་འགྲོ་རྒྱ་མཚོ་ལས། རང་གི་སྐུ་ནི་སྒྱུ་
མ་མཉམ། །བདག་བྱིན་རླབས་འདི་ཕྲ་མོ་དང་། །རྡོ་རྗེ་བཟླས་དང་མཚན་ཉིད་དོ། །རྫོགས་
པའི་བྱང་ཆུབ་སེམས་ཀྱི་གཏེར། །དེ་ལས་ལྷག་མ་ཟུང་འཇུག་གོ །ཞེས་ཡོངས་གྲགས་
ཀྱི་གོ་རིམ་ལས་བཟློག་སྟེ་རྐང་པ་དང་པོ་གསུམ་གྱིས་སྒྱུ་ལུས་དང་རྡོར་བཟླས། རྐང་



133
རིག་བྱེད་མའི་བསྟོད་འགྲེལ།
པ་བཞི་པས་འོད་གསལ་དང་སེམས་དབེན་བསྟན་པ་འདི་ལས་ཤེས་དགོས་ཏེ། སྒྱུ་ལུས་
དང་དེའི་རིགས་འདྲའི་རྒྱུའི་གཙོ་བོ་རྡོར་བཟླས་གཉིས་ནི་གསུང་རྡོ་རྗེ་ལོངས་སྤྱོད་རྫོགས་
པའི་སྐུ་འགྲུབ་བྱེད་དུ་མཚུངས་པས་ཕྱོགས་གཅིག་ཏུ་བསྟན། འོད་གསལ་གྱི་རིམ་པ་
དང་དེའི་རིགས་འདྲའི་གཙོ་བོ་སེམས་དབེན་ནི་ཐུགས་རྡོ་རྗེ་ཆོས་ཀྱི་སྐུ་འགྲུབ་བྱེད་དུ་
མཚུངས་པས་ཕྱོགས་གཅིག་ཏུ་བསྟན་པ་ཡིན་ནོ། །འོ་ན་ཁྱོད་ཀྱིས་འདིར་གཏུམ་མོའི་
རྣལ་འབྱོར་མང་པོ་ཞིག་བཤད་པ་དེ་དག་གང་དུ་སྡུད་པ་ཡིན་ཞེ་ན། དེ་ནི་རྡོར་བཟླས་
ཀྱིས་མཚོན་ནས་གོ་དགོས་ཏེ། དེ་དག་གཙོ་བོར་སྲོག་གམ་རླུང་ལས་རུང་དུ་སྒྲུབ་པའི་
སྲོག་རྩོལ་གྱི་ཡན་ལག་ཡིན་ཞིང་། རྡོར་བཟླས་ཀྱང་སྲོག་རྩོལ་གྱི་ཆ་ཤས་གཅིག་ཡིན་
པས་རྡོར་བཟླས་ཀྱི་རིམ་པ་ཞེས་པ་སྒོས་མིང་སྤྱི་ལ་བཏགས་པ་ཡིན་པའི་ཕྱིར། ཁྱད་
པར་གསལ་བྱེད་ལས། ཐིག་ལེ་ལ་སོགས་པའི་བསམ་གཏན་གང་། དེ་ཡང་སྲོག་འཐོན་
པ་བཟློག་པའི་དོན་ཉིད་ཀྱིས་སྲོག་རྩོལ་ཞེས་བརྗོད་དོ། །ཞེས་དང་། རྫོགས་རིམ་དངོས་
གྲུབ་སྙེ་མ་ལས། སྲོག་ནི་རོ་རྐྱང་ལ་རྒྱུ་བའི་རླུང་ཡིན་ལ། རྩོལ་བའི་སྐད་དོད་ཀྱི་སྟེང་
ནས་འགོག་པའི་དོན་དུ་བཤད་དུ་ཡོད་པས། ཞེས་དང་། རིམ་ལྔ་གསལ་སྒྲོན་ལས།
ངག་དབེན་དང་རྡོ་རྗེ་བཟླས་པ་ཤེས་པ་ནི་སྲོག་རྩོལ་གྱི་ཕྱོགས་གཅིག་གི་མིང་གིས་བཏགས་
པ་སྟེ། རིམ་པ་འདིའི་སྤྱིའི་མིང་ནི་རྒྱུད་ཕྱི་མར་ཡན་ལག་དྲུག་གི་གསུམ་པ་སྲོག་རྩོལ་
ཞེས་གསུངས་པས། ཞེས་གསུངས་ཤིང་། ཞལ་ལུང་ལས། རིམ་པ་འདིའི་མིང་ལ་
དབུགས་འགོག་པའི་ཡན་ལག་ཅེས་ཀྱང་གསུངས་སོ། །ཡང་ཕྱོགས་རེའི་མིག་ཅན་ཁ་
ཅིག་སྣང་ཕྱོགས་ཀྱི་རྫོགས་རིམ་དེ་དག་ལོངས་སྤྱོད་རྫོགས་པའི་སྐུ་འགྲུབ་བྱེད་ཀྱི་གཙོ་
བོར་འགྲོ་བ་བདེན་ཡང་། དེ་ནི་སྐུ་སྒྲུབ་པའི་རྒྱུའི་གཙོ་བོར་སོང་བ་ཡིན་པས་སྐུ་གསུང་
ཐུགས་གསུམ་གྱི་ནང་ནས་གསུང་སྒྲུབ་པའི་རྒྱུའི་གཙོ་བོར་འགྲོ་བ་འགོག་བྱེད་མ་གཏོགས་



་
%A
རིག་བྱེད་མའི་བསྟོད་འགྲེལ།， 134
སྒྲུབ་བྱེད་དུ་མ་སོང་ངོ་སྙམ་ན། སྤྱིར་བླ་མེད་ཀྱི་དབང་ལེགས་པར་མ་ཐོབ་པར་རྒྱུད་
དོན་སྨྲ་བ་མི་རུང་ཞིང་དབང་བརྡ་འཕྲོད་པ་ཞིག་ལ་དོགས་པ་འདི་འདྲ་བའི་གནས་མེད་
མོད། འོན་ཀྱང་སྐྱེ་བོ་རྣམས་བློའི་མཐུ་རིམ་པར་ཞན་དུ་སོང་བས་འཁྲུལ་པ་འབྱུང་ཉེ་
བས། དེའི་ལན་ཅུང་ཟད་བརྗོད་ན། ལྟོས་ས་ལྟོས་འཇོག་གི་སྒོ་ནས་ཆོས་གཟུགས་ཀྱི་
སྐུ་འགྲུབ་པའི་རྒྱུའི་གཙོ་བོར་བཤད་ཚུལ་མི་འདྲ་བ་ལྟ་བུ་མདོ་སྔགས་གང་གི་སྐབས་སུ་
ཡང་འབྱུང་སྟེ། དཔེར་ན། མདོ་སྡེ་རྒྱན་ལས། སྦྱིན་དང་ཚུལ་ཁྲིམས་བསོད་ནམས་
ཀྱི། །ཚོགས་ཡིན་ཤེས་རབ་ཡེ་ཤེས་ཀྱི། །གསུམ་པོ་གཞན་ནི་གཉིས་ཀའི་སྟེ། །ལྔ་
ཆར་ཡང་ནི་ཡེ་ཤེས་ཚོགས། །ཞེས་ཕར་ཕྱིན་དང་པོ་གཉིས་བསོད་ནམས་ཀྱི་ཚོགས་
དང་། ཐ་མ་ཡེ་ཤེས་ཀྱི་ཚོགས། བར་མ་གསུམ་གཉིས་ཀར་གཏོགས་པ་དང་། ཡང་
ཐམས་ཅད་ཡེ་ཤེས་ཚོགས་སུ་འགྲོ་ཚུལ་གཅིག་ཀྱང་གསུངས་ཤིང་། དབུ་མ་འཇུག་
པར་ཕར་ཕྱིན་དང་པོ་གསུམ་བསོད་ནམས་ཀྱི་ཚོགས་སུ་གསུངས་པ་ལྟ་བུ་ཡོད་ལ། བསོད་
ནམས་ཀྱི་ཚོགས་སུ་གསུངས་པས་གཟུགས་སྐུའི་རྒྱུའི་གཙོ་བོ་དང་། ཡེ་ཤེས་ཀྱི་ཚོགས་
སུ་གསུངས་པས་ཆོས་སྐུའི་རྒྱུའི་གཙོ་བོར་བསྟན་པ་ཡིན་ཀྱང་ལྟོས་ས་ཐ་དད་པའི་དབང་
གིས་མི་འགལ་ལོ། །དེ་བཞིན་དུ་སྐབས་འདིར་ཡང་ཐོབ་བྱའི་འབྲས་བུ་སྐུ་ཐུགས་གཉིས།
ཐོབ་བྱེད་ཀྱི་ལམ་རྫོགས་རིམ་རྐྱང་པ་ལ་སྦྱར་བའི་ཚེ་སྣང་ཕྱོགས་ཀྱི་རྫོགས་རིམ་རྣམས་
སྐུ་འགྲུབ་བྱེད་དང་། སྟོང་ཕྱོགས་ཀྱི་རྫོགས་རིམ་རྣམས་ཐུགས་འགྲུབ་བྱེད་དུ་སྦྱོར་བ་
ཡིན་ལ། ཐོབ་བྱའི་འབྲས་བུ་སྐུ་གསུང་ཐུགས་གསུམ་དང་། ཐོབ་བྱེད་ཀྱི་ལམ་རིམ་
པ་གཉིས་ཀའི་དབང་དུ་བྱས་པའི་ཚེ་བསྐྱེད་རིམ་སྐུ་འགྲུབ་བྱེད་དང་། སྣང་ཕྱོགས་སམ་
ཀུན་རྫོབ་སྒྱུ་མའི་རྫོགས་རིམ་རྣམས་གསུང་འགྲུབ་བྱེད་དང་། སྟོང་ཕྱོགས་དོན་དམ་
འོད་གསལ་གྱི་རྫོགས་རིམ་རྣམས་ཐུགས་འགྲུབ་བྱེད་དུ་སྦྱར་དགོས་སོ། །དེ་ཡང་གང་



135
རིག་བྱེད་མའི་བསྟོད་འགྲེལ། 135
ལས་ཤེས་ན་བླ་མེད་ཀྱི་དབང་ཐམས་ཅད་ཀྱི་དག་པ་བརྗོད་པའི་ཚེ། བུམ་དབང་གི་སྐབས་
སུ་ལུས་ཀྱི་ཐུན་མོང་དང་ཐུན་མོང་མ་ཡིན་པའི་དྲི་མ་འཁྲུད་ཅིང་། ལམ་བསྐྱེད་རིམ་
བསྒོམ་པ་ལ་དབང་བ་དང་སྤྲུལ་སྐུ་འགྲུབ་པའི་ནུས་པ་འཇོག གསང་དབང་གིས་ངག་
གི་དྲི་མ་སྦྱོང་ཞིང་ཀུན་རྫོབ་སྒྱུ་མའི་རྫོགས་རིམ་བསྒོམ་པ་ལ་དབང་བ་དང་ལོངས་སྐུ་འགྲུབ་
པའི་ནུས་པ་འཇོག །ཅེས་ཀུན་ལ་རླུང་ལྟར་གྲགས་པ་དེ་ཡིན་ལ། ཉིན་མོང་འབྱུང་
གནས་ཀྱིས་ཀྱང་གསང་དབང་ལོངས་སྐུའི་རང་བཞིན་དུ་བཤད་པའི་དོན་ནི་བུམ་དབང་
སྤྲུལ་སྐུའི་རང་བཞིན་དུ་བཤད་པའི་དོན་གྱིས་ཤེས་ནུས་པར་གསུངས་སོ། །དེས་ན་བརྟག་
གཉིས་ཀྱི་འགྲེལ་པ་པདྨ་ཅན་ལས། གསང་བའི་དབང་བསྐུར་བས་གསུང་རྣམ་པར་དག་
པའོ། །ཞེས་གསང་དབང་གསུམ་འགྲུབ་བྱེད་དུ་གསུངས་ལ། དགྲ་ནག་གི་རྒྱུད་ལས།
བཏུང་བ་རིན་ཆེན་འདི་ཡིས་ནི། །རྡོ་རྗེའི་ལུས་ནི་རབ་ཏུ་སྒྲུབ། །ཅེས་རྡོ་རྗེའི་སྐུ་འགྲུབ་
བྱེད་དུ་བསྟན་པ་དང་། སྦྱོར་བ་བདུན་པ་ལས། རྡོ་རྗེ་བཟླས་པའི་ངོ་བོ་ཡི། །སྒྱུ་འདྲའི་
ཏིང་འཛིན་བསྟན་པར་བྱ། །ཞེས་སྒྱུ་མའི་སྐུ་སྒྲུབ་པའི་ལམ་དུ་གསུངས་ཤིང་། ཡང་
དེ་ཉིད་ལས། དེ་ཡི་རང་གི་ངོ་བོ་ནི། །གསུང་གི་རྡོ་རྗེའི་རང་བཞིན་ནོ། །ཞེས་གསུང་
རྡོ་རྗེའི་རང་བཞིན་དུ་གསུངས་པ་རྣམས་ལ་འགལ་བ་མེད་པར་མ་ཟད་དོན་གཅིག་ཏུ་འགྲོ་
སྟེ། མཚན་བརྗོད་ལས། སྲོག་ཆེན་པོ་ནི་ཡི་གེ་མེད། །ཚིག་ཏུ་བརྗོད་པ་སྤངས་པ་སྟེ།
བརྗོད་པ་ཀུན་གྱི་རྒྱུ་ཡི་མཆོག །ཚིག་ཀུན་རབ་ཏུ་གསལ་བར་བྱེད། །ཅེས་སྲོག་འཛིན་
ཤིན་ཏུ་ཕྲ་བ་གཉུག་མའི་རླུང་དེ་ཉིད་ད་ལྟ་ཡི་གེའི་རྣམ་པར་མེད་ཀྱང་བརྗོད་པ་ཀུན་གྱི་
རྒྱུ་བྱེད་པ་དང་། སླར་རླུང་སྔགས་ངོ་བོ་ཐ་མི་དད་དུ་བསྒོམ་པས་དངོས་གནས་ལ་སྔགས་
ཀྱི་གདངས་སུ་ཤར་ཏེ། གདུལ་བྱ་ལ་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་འབྱེད་པའི་སངས་
རྒྱས་ཀྱི་གསུང་རྣམ་པ་ཐམས་ཅད་པར་འགྱུར་ཞིང་། ཡང་རླུང་དེ་ཉིད་ནི། རིམ་ལྔ་



རིག་བྱེད་མའི་བསྟོད་འགྲེལ། 136
ལས། རླུང་དང་ཡང་དག་ལྡན་པ་ཡི། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་
པ་ཡི་ལུས་སུ་འབྱུང་། །སྒྱུ་མའི་ལུས་ཞེས་དེ་ལ་བཞེད། །ཅེས་སྒྱུ་མའི་སྐུར་འགྲོ་བ་
ཡང་གསུངས་པས། མཐར་ཐུག་གི་ཚེ་ལོངས་སྤྱོད་རྫོགས་པའི་སྐུ་དང་ཡན་ལག་དྲུག་
ཅུའི་གསུང་གཉིས་གདུལ་བྱའི་ངོ་བོར་ཞལ་ཕྱག་གི་རྣམ་པ་དང་སྒྲའི་རྣམ་པར་ཤར་བ་
ཙམ་ལས། དོན་གྱི་ངོ་བོ་དག་པའི་རླུང་གཅིག་གི་ཉེར་འབྲས་སུ་གྲུབ་པས་ཐ་དད་པ་མེད་
དོ། །དེར་མ་ཟད། ཟུང་འཇུག་གསལ་བ་ལས། གསང་བའི་དབང་བསྐུར་བས་གསུང་
གི་རྡོ་རྗེ་དང་ཐུགས་ཀྱི་རྡོ་རྗེ་རྣམ་པར་སྦྱོང་སྟེ། དེ་ཡང་། རླུང་རྣམས་ཕྲ་བའི་ཐུགས་
ཀྱིས་ནི། །སེམས་དང་ཡང་དག་འདྲེས་གྱུར་པ། །ཞེས་རླུང་སེམས་འཇུག་པ་གཅིག་
པའི་རྒྱུ་མཚན་ཙམ་ལ་བརྟེན་ནས་གསུང་སྦྱོང་བྱེད་དེ་ཉིད་ཐུགས་སྦྱོང་བྱེད་དུ་འགྲོ་བར་
གསུངས་ན། རླུང་གཅིག་གི་འབྲས་བུའི་སྐུ་གསུང་གཉིས་འགྲུབ་བྱེད་ཇི་ལྟར་འགལ་
བ་ལེགས་པར་སོམས་ཤིག ༈ གཉིས་པ་གཞུང་དོན་ལ། རང་གིས་མངོན་དུ་བྱས་
པའི་གསུང་རྡོ་རྗེའི་ངོ་བོའི་ཡོན་ཏན་དང་། དེའི་ནུས་པའི་ཡོན་ཏན་གཉིས། དང་པོ་
ནི། རྩ་བ་ལས།
།ཟབ་མོ་སྟོང་ཉིད་སྙིང་སྟོབས་ཆེས་དཔའ་བས།
།ལྷན་སྐྱེས་བདེ་ཆེན་གཡུ་ཡི་རལ་པ་གཟེངས་།
།མ་ཞུམ་ཞི་བ་སྐྱེ་མེད་ང་རོ་ཡིས།
།ལོག་རྟོག་བདག་འཛིན་ཝ་ཚོགས་སྐྲག་པར་མཛད།
ཅེས་བྱུང་། ཚིགས་བཅད་འདིའི་དོན་ལ་ཡང་། གསུང་ལོངས་སྤྱོད་རྫོགས་པ་སྒྱུ་མའི་
སྐུ་དང་། ཡན་ལག་དྲུག་ཅུའི་གསུང་གི་ཆ་གཉིས་སུ་འབྱེད་དགོས་ཏེ། རྒྱུ་མཚན་གོང་
དུ་བཤད་པ་དེ་དག་དང་། དྲི་མེད་འོད་ལས། གང་ཞིག་སེམས་ཅན་ཀུན་གྱི་སྒྲས། །རྫུ་



137
རིག་བྱེད་མའི་བསྟོད་འགྲེལ།
འཕྲུལ་བདག་ཉིད་རང་གསལ་བྱེད། །སེམས་ཅན་བསམ་པའི་དབང་གིས་འདི། །ལོངས་
སྤྱོད་རྫོགས་སྐུའི་མཚན་ཉིད་དོ། །ཞེས་དེ་གཉིས་གདུལ་བྱའི་བསམ་པའི་དབང་གིས་
བརྗོད་པ་སྒྲ་དང་གཟུགས་སྐུའི་རྣམ་པར་ཐ་དད་དུ་སྣང་བ་ཙམ་ཡིན་པར་གསུངས་ཤིང་།
སྔགས་རིམ་ལས་ཀྱང་། བུམ་དབང་གིས་སྤྲུལ་སྐུ། གསང་དབང་གིས་ལོངས་སྐུ། ཤེས་
རབ་ཡེ་ཤེས་ཀྱིས་ཆོས་སྐུ་འགྲུབ་པར་གསུངས་པས། ལོངས་སྐུ་ནི་སྒྱུ་ལུས་ལ་བཤད་
པས་ཆོག་མོད་ཀྱང་། སྔགས་སྤྱི་སྐད་ལ་དེ་བཞིན་གཤེགས་པའི་གསུང་ལ་བཤད་པ་
མང་བས་རེ་ཞིག་དེ་ལྟར་བཤད་དོ། །ཞེས་གཉིས་ཀ་ཁྱད་མེད་ལྟ་བུར་གསུངས་སོ། །དེས་
ན་རྐང་པ་དང་པོ་གཉིས་ཀྱིས་སྔ་མ་དང༌། གཉིས་ཀྱིས་ཕྱི་མ་བསྟན་པ་ཡིན་ལ། སྟོན་
ཚུལ་ཡང་དཔེར་ན་རི་དྭགས་ཀྱི་རྒྱལ་པོ་སེང་གེ་དེ་ནང་དུ་སྲོག་ཆགས་གཞན་ལ་སྐྲག་
པ་མེད་པའི་སྙིང་སྟོབས་ཀྱི་ཤུགས་དང་ལྡན་པ་དེའི་དབང་གིས་ཕྱི་རོལ་གྱི་རྣམ་འགྱུར་
ལ་ཡང་གཡུའི་རལ་པ་གྱེན་དུ་གཟེངས་པ་སོགས་འཇིགས་པའི་ཉམས་དང་ལྡན་པ་དེ་
བཞིན་དུ། འོད་གསལ་གྱི་སྒོ་ནས་འཁོར་འདས་ཐམས་ཅད་སྟོང་པར་བཅུག་སྟེ། ཡུལ་
དུ་སྣང་བ་ཐམས་ཅད་ལ་མཚན་འཛིན་གྱི་དམིགས་པའི་གཏད་སོ་ལྷག་མེད་དུ་ཞིག་ནས་
མངོན་ཞེན་ཅུང་ཟད་ཀྱང་མེད་པའི་སྟོབས་ཀྱིས་ཡུལ་སྣང་མཐའ་དག་ལྷན་སྐྱེས་ཀྱི་བདེ་
བ་འབར་བའི་གྲོགས་སུ་གྱུར་ཅིང་། དེ་ཡང་ཉན་རང་གི་ཞི་བའི་བདེ་བ་ལྟ་བུ་མ་ཡིན་
པར་སྔོན་གྱི་སྨོན་ལམ་གྱི་འཕེན་པས་བདེ་ཆེན་དེ་ཉིད་གདུལ་བྱའི་སྐྱེ་བོ་རྣམས་ཀྱི་དབང་
པོ་ཡུལ་ལ་མངོན་སུམ་དུ་སྣང་བའི་གཟུགས་ཀྱི་སྐུའི་རྣམ་པར་བཞེངས་པ་སྟེ། མདོར་
ན་གང་སྣང་སྟོང་པ་བདེ་བ། བདེ་བ་ལྷ་སྐུར་ཤར་བའི་ཚུལ་སེང་གེའི་རལ་པ་གཟེངས་
པ་དང་དཔེ་སྦྱར་ལ། སེང་གེའི་ངར་སྐད་དང་གསུང་གི་དཔེ་དོན་སྦྱར་བ་འོག་ནས་འབྱུང་
ཞིང་། དེ་ལྟར་དཔེའི་ཁྱད་ཆོས་རྣམས་དངོས་སུ་བསྟན་ཡང་ཁྱད་གཞི་གསལ་བར་མ་



་ ist
རིག་བྱེད་མའི་བསྟོད་འགྲེལ།
སྨོས། དེ་ཡང་སྟོང་པའི་ངང་ལས་བདེ་ཆེན་ལྷ་སྐུར་བཞེངས་པར་གསུངས་པ་འདིས་
སྔ་ཕྱིའི་ལམ་འབྲས་ཀྱི་རིམ་པ་དུ་མ་ཞིག་མཚོན་པ་ཡིན་ཏེ། འགྲེལ་ཆེན་དྲི་མེད་འོད་
ལས། རྡོ་རྗེ་ཐེག་པ་སྟེ་སྔགས་ཀྱི་ཚུལ་དང་། ཕ་རོལ་ཏུ་ཕྱིན་པའི་ཚུལ་འབྲས་བུ་དང་
རྒྱུའི་བདག་ཉིད་དུ་འདྲེས་པར་གྱུར་པའོ། །ཞེས་ཕར་ཕྱིན་ཐེག་པས་སྟོང་ཉིད་ཀྱི་ལྟ་བ་
ལེགས་པར་གཏན་ལ་ཕབ་སྟེ། དེ་ཉིད་སྔགས་ཀྱི་བདེ་ཆེན་དང་སྦྱོར་དགོས་པར་གསུངས་
པས། ལམ་ཐུན་མོང་དང་ཐུན་མོང་མ་ཡིན་པ་ལ་རིམ་གྱིས་བསླབ་ཚུལ་བསྟན་ནོ། །སྔགས་
ལ་ཞུགས་ནས་ཞི་སོགས་ཀྱི་ལས་གང་བསྒྲུབ་པ་ཐམས་ཅད་སྟོང་ཉིད་ཀྱི་ལྟ་བའི་ངང་ནས་
བྱེད་དགོས་པས། རིམ་ལྔ་ལས། རྡོ་རྗེ་ཐེག་པར་རྣལ་འབྱོར་པས། །དེ་ཉིད་གང་
གང་དམིགས་བྱ་བ། །དེ་དེ་སྒྱུ་མ་ཁོ་ནར་གསུངས། །ཞེས་གསུངས་ཤིང་། ཁྱད་
པར་དུ་ལམ་རིམ་པ་གཉིས་ཀས་སྔགས་དང་ཡེ་ཤེས་ཀྱི་སྐུ་སྒྲུབ་པ་ཐམས་ཅད་སྟོང་ཉིད་
ཀྱི་ངང་ནས་དེར་བཞེངས་པ་དགོས་ཏེ། བརྟག་གཉིས་རྣམ་བཤད་ལས། སྟོང་ཉིད་
བསྒོམ་པ་དྲང་ངེས་གཉིས་སུ་བཤད་པས། ལྷ་བསྐྱེད་པ་ལ་ཡང་དྲང་དོན་བསྐྱེད་རིམ་
པས་ལྷ་བསྐྱེད་ཚུལ་དང་། ངེས་དོན་རྫོགས་རིམ་པས་ལྷན་སྐྱེས་ཀྱི་འོད་གསལ་གྱི་ངང་
ལས་འཇའ་ལུས་ཡེ་ཤེས་ཀྱི་སྐུར་ལྡང་ཚུལ་གཉིས་ཡོད་པ་གོ་བར་དཔའ་བའི་དོན་ནི། སྤྱིར་
ཀ་ཤིས་ས་ལུ་ལྗང་པའི་མདོ་འགྲེལ་དུ་ཐབས་ཤེས་ཀྱི་སྒོ་ནས་དཔའ་བར་འཇོག་ཚུལ་གཉིས་
གསུངས་པ་ལྟ་བུ་མདོ་སྔགས་ཀུན་གྱི་བཤད་ཚུལ་སྣ་ཚོགས་ཡོད་ལ། ཁྱད་པར་དུ་རྒྱུད་
འདིའི་བརྟག་པ་དང་པོའི་མགོ་ཉིད་དུ། སེམས་དཔའ་སྲིད་པ་གསུམ་གཅིག་པ། །ཤེས་
རབ་འདི་ཡི་རིག་པ་ནི། །ཞེས་ཡུལ་སྟོང་པ་ཉིད་དང་རོ་མཉམ་དུ་གྱུར་པའི་ཤེས་རབ་
འོད་གསལ་ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོར་སྲིད་གསུམ་མཐའ་དག་རོ་གཅིག་ཏུ་
གྱུར་པའི་ཆ་ནས་དཔའ་བར་བཤད་དེ། འདི་ཡང་དཀའ་འགྲེལ་པདྨ་ཅན་གཞིར་བཞག་



13
རིག་བྱེད་མའི་བསྟོད་འགྲེལ།
ཅིང་། མུ་ཏིག་ཕྲེང་བར། ཤེས་རབ་འདི་ཡིས་སྦྱོར་བས་ན། །ཞེས་འབྱུང་བ་དང་
བསྟུན་ཚེ་ཐབས་ཤེས་དབྱེར་མེད་དུ་སྦྱོར་བས་དཔའ་བ་ཞེས་བཤད་དགོས་སོ། །དེ་ཡང་
དཔའ་བ་ནི་འཇིགས་པ་མེད་པའི་དོན་ཡིན་ཞིང་། རྒྱུད་བླ་མར། འཇིགས་དང་བཅས་
པའི་ཕྱིར། ཞེས་པའི་ཐད་ཀྱི་ཐོགས་འགྲེལ་ལས། སྲིད་པ་ཟད་པ་རྣམས་ཀྱང་བག་ཆགས་
མ་སྤངས་པའི་ཕྱིར་རྟག་ཏུ་རྒྱུན་མི་འཆད་པར་འདུ་བྱེད་ཐམས་ཅད་ལ་མི་བཟད་པར་
འཇིགས་པའི་འདུ་ཤེས་པར་ཉེ་བར་གནས་པར་འགྱུར་ཏེ། ཞེས་པ་ལྟར་འཇིགས་པ་
ཐམས་ཅད་ལས་གྲོལ་བ། ཡང་དག་པའི་ཤེས་རབ་ཀྱིས་སྒྲིབ་གཉིས་ཟད་པར་སྤང་བ་
ལ་ལྟོས་པའི་དོན་ནོ། །གཉིས་པ་གསུང་དངོས་ལ་བསྟོད་པ་ནི། དཔེར་ན་སེང་གེ་རལ་
པ་ཅན་དེ་ཉིད་ང་རྒྱལ་གྱི་གདེངས་དང་ལྡན་པས་གང་ལ་ཡང་ཡ་ང་བ་མེད་པར་དྲེགས་
པའི་ངར་སྐད་ཆེས་ཆེར་བསྒྲགས་པའི་ཚེ་ཝ་སྐྱེས་ལ་སོགས་པའི་གཅན་གཟན་ཕྲ་མོ་དང་
རི་དྭགས་ཐམས་ཅད་འཇིགས་ཤིང་སྐྲག་པས་ཟིལ་གྱིས་གནོན་པ་བཞིན་དུ། སངས་
རྒྱས་རྣམས་ཀྱིས་རང་གི་སྤངས་རྟོགས་མཐར་ཕྱིན་པར་ཞལ་གྱིས་བཞེས་པ་དང་། ཆགས་
སོགས་ཉེས་པ་གང་གིས་འཁོར་བར་འཆིང་ཞིང་སྐྱེ་མེད་སྤྲོས་བྲལ་བསྒོམ་པ་སོགས་ཀྱི་
ལམ་གང་གིས་དེ་ལས་གྲོལ་བའི་ཚུལ་བསྟན་པ་ལ་བདུད་དང་མུ་སྟེགས་སོགས་ཀྱི་རྒོལ་
བ་གང་གིས་ཀྱང་ཀླན་ཀའི་སྐབས་མེད་པར་མ་ཟད། དེ་དག་ཐམས་ཅད་ཀྱིས་སྨྲས་པ་
རྣམས་བྱིས་པའི་རྡོལ་གཏམ་ལྟ་བུར་གཟིགས་ཏེ་མི་འཇིགས་པ་བཞིའི་དམ་བཅའི་སྒོ་ནས་
སྨྲ་བ་ངན་པ་ཐམས་ཅད་ཟིལ་གྱིས་གནོན་པའི་ཕྱིར། ཉི་ཁྲི་ལས། མི་འཇིགས་པ་ཐོབ་
པའི་གནས་ཏེ་ཁྱུ་མཆོག་རླབས་པོ་ཆེའི་གནས་སུ་དམ་བཅའ་བའོ། །འཁོར་གྱི་ནང་དུ་
སེང་གེའི་སྒྲ་སྒྲོག་གོ །ཞེས་དང་། མདོ་སྡེ་རྒྱན་ལས། རང་གཞན་དོན་དུ་ཡེ་ཤེས་
དང་། །སྤངས་དང་ངེས་འབྱུང་གེགས་བྱེད་རྣམས། །སྟོན་མཛད་མུ་སྟེགས་གཞན་



རིག་བྱེད་མའི་བསྟོད་འགྲེལ། 140
དག་གིས། །མི་རྗེ་ཁྱོད་ལ་ཕྱག་འཚལ་ལོ། །ཞེས་དང་། རྗེ་བླ་མས། དེ་ཕྱིར་རང་
བཞིན་རྣམ་བྲལ་ཞེས། །སེང་གེའི་སྒྲ་ཡིས་ཡང་ཡང་དུ། །མཁས་པའི་ཚོགས་སུ་ལེགས་
གསུངས་པ། །འདི་ལ་སུ་ཡིས་འགོང་བར་ནུས། །ཞེས་དང་། བུདྡྷ་པ་ལི་ཏ་ལས་ཀྱང་།
ཕྱི་རོལ་པ་ཕས་ཀྱི་རྒོལ་བ་ཐམས་ཅད་བྱིས་པ་བསླུ་བ་དང་འདྲ་བར་ཐུགས་སུ་ཆུད་ནས།
ཞེས་སོགས་ཀྱིས་སངས་རྒྱས་ཉག་གཅིག་སྨྲ་བ་བླ་ན་མེད་པར་གསུངས་སོ། །འདིའི་
ཚིག་ཟིན་གཞན་གོ་སླ་ལ། མ་ཞུམ་ཞི་བ་ཞེས་པའི་མ་ཞུམ་པ་ནི། རྒྱལ་དབང་བདུན་
པའི་གསུང་ལས། མུ་སྟེགས་པ་ལ་སོགས་པ་རྒོལ་པ་གཞན་གྱིས་བརྒལ་ན་ཐུབ་པར་
མི་འགྱུར་རོ་སྙམ་པའི་འཇིགས་པ་མེད་པས་ན་མ་ཞུམ་པ་དང་། ཞེས་གསུངས་པ་ལྟར་
མི་འཇིགས་པ་བཞི་བརྙེས་པའི་དོན་ཡིན་ཞིང་། ཞི་བ་ཞེས་པ་ནི། ལྷག་བསམ་བསྐུལ་
པ་ལས། བྱམས་པ་ཆོས་བཞི་དང་ལྡན་ན། ཞེས་སོགས་གསུངས་པ་ལྟར། སངས་
རྒྱས་ཀྱི་གསུང་ཐམས་ཅད་ཞི་བ་མྱང་འདས་ཐོབ་བྱེད་དང་། ཉོན་མོངས་ཟད་བྱེད་འབའ་
ཞིག་ཏུ་འགྲོ་བའི་དོན་ཏེ། རྗེ་བླ་མས། ཞི་འགྱུར་མིན་མཛད་ཁྱོད་ལ་མེད། །ཅེས་པ་
ལྟར་རོ། །ཡང་ན་མི་འཇིགས་པ་བཞིའི་ནང་ནས། མ་ཞུམ་ཞེས་པས་རང་དོན་ཕུན་
ཚོགས་ཀྱི་དམ་བཅའ་གཉིས་དང་། ཞི་བ་ཞེས་པས་གཞན་དོན་ཕུན་ཚོགས་ཀྱི་དམ་བཅའ་
གཉིས་བསྟན་པའི་ཉོན་མོངས་པ་ཐམས་ཅད་ཀྱང་སྐྲག་པར་མཛད་པ་སྟེ། དང་པོར་
མངོན་གྱུར་མགོ་གནོན་ཅིང་ཕྱི་ནས་ས་བོན་བག་ཆགས་དང་བཅས་པ་སྤོང་བའི་དོན་ལ་
ཡང་སྦྱོར་དགོས་པ་ནི་དོན་གྱི་གཙོ་བོ་ཡིན་ནོ།། ༈ གཉིས་པ་གསུང་རྡོ་རྗེའི་ནུས་པའི་
ཡོན་ཏན་ནི། རྩ་བ་ལས།
།གང་གི་སྙིང་ལ་ཆ་ཤས་ཞུགས་པས་ཀྱང་།
།ཐོག་མ་མེད་ནས་འཕུང་ཞེན་འགོང་པོའི་དཔུང་།



རིག་བྱེད་མའི་བསྟོད་འགྲེལ། 141
།སྙིང་གས་སྟོང་པའི་དབྱིངས་ཤི་མགུ་དཀའི་སེམས།
།དབང་དུ་སྡུད་གསུང་རེ་བའི་ཡིད་ཀྱིས་བསྟོད།
ཅེས་བྱུང་། དོན་ནི། བཅོམ་ལྡན་འདས་མའི་གསུང་གི་བྱིན་རླབས་ཀྱི་ཆ་ཤས་ཙམ་
ཞིག་སྙིང་ལ་ཞུགས་པ་ལ་བརྟེན་ནས་ཀྱང་གདུལ་བྱའི་རྒྱུད་ཀྱི་ཉོན་མོངས་པ་བདག་འཛིན་
ཞེས་ཐོག་མ་མེད་པ་ནས་ཕུང་ཁྲོལ་འབའ་ཞིག་ལ་སྦྱོར་ཞིང་། རས་ལ་སྣུམ་ཞུགས་པ་
བཞིན་ཤེས་རྒྱུད་ལ་ཞེན་པའི་དབང་གིས་ཆགས་སོགས་ཉོན་མོངས་དང་ཉེས་པ་ཐམས་
ཅད་འདྲེན་པར་བྱེད་པ། ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པ་ལས་
ཉམས་པར་བྱེད་པའི་འགོང་པོ་དེ་ཉིད་འདུལ་བར་བྱེད་དོ། །འདུལ་ཚུལ་ཡང་དེ་དང་
འཛིན་སྟངས་འགལ་བར་ཞུགས་པའི་སྒོ་ནས་འདུལ་པ་ཙམ་མ་ཡིན་ཏེ། རྗེ་འཇམ་དབྱངས་
བཞད་པའི་གྲུབ་མཐའ་ཆེན་མོར། དྲི་གཙོ་བསྟན་ཀྱང་གཉེན་པོ་མཆོག་སྦས་ཕྱིར། །ཤེས་
སྒྲིབ་ཆུང་ཕྲ་སྔགས་ལས་མདོས་མི་ནུས། །ཞེས་གསུངས་པ་ལྟར། བདག་ལྟའི་ཞེན་
ཡུལ་སུན་འབྱིན་པ་ཙམ་མདོ་ལ་ཡོད་ཀྱང་། རླུང་ལས་རུང་དུ་བྱས་ཏེ་གཉུག་སེམས་
བདེ་བ་ཆེན་པོའི་ངོར་བསྐྱེད་ནས་དེས་སྟོང་ཉིད་བསྒོམ་པ་མེད་པས་བདེན་འཛིན་གྱི་བག་
ཆགས་དྲུངས་འབྱིན་མི་ནུས་ལ། འདིར་ཉོན་མོངས་དེ་དག་གང་ལ་བརྟེན་པའི་དཔུང་
ལྟ་བུའི་ཀུན་རྟོག་གཡོ་བར་བྱེད་པའི་རླུང་ཐམས་ཅད་རིམ་གྱིས་བཏུལ་ཏེ། ཐམས་ཅད་
སྟོང་པ་འོད་གསལ་གྱི་དབྱིངས་དེར་འཆི་བའི་གནས་སྐབས་བཞིན་དུ་རླུང་མ་ལུས་པར་
ཐིམ་པས་ཀུན་ནས་ཉོན་མོངས་པའི་རྟོག་པ་མཐའ་དག་གི་རྒྱུ་བ་ལོག་པ་ན། རང་གི་སེམས་
སྔར་ཉོན་མོངས་པའི་བྲན་དུ་གྱུར་ཅིང་དགེ་བའི་ཕྱོགས་ལ་བཀོལ་དུ་མི་རུང་བར་ཡང་
དག་པའི་ལམ་བཟང་པོ་གང་གི་ཕན་ཡོན་བསྟན་ནས་ཁྲིད་ཀྱང་མགུ་དཀའ་བ་དེ་ཉིད་ཉོན་
མོངས་པའི་གདོན་གྱི་དཔུང་ཚོགས་དང་ཁ་ཕྲལ་བའི་དབང་གིས། ལམ་གྱི་རྟོགས་པ་



14
རིག་བྱེད་མའི་བསྟོད་འགྲེལ།
གོང་མ་གང་དུ་འཁྲིད་ཀྱང་རང་གི་འདོད་པ་བཞིན་དབང་དུ་སྡུད་པར་བྱེད་པ་དེ་ལྟ་བུའི་
ནུས་པ་དང་ལྡན་པའི་གསུང་ལ་བསྟོད་པ་བྱས་པ་ཡིན་ནོ། །དེ་ཡང་ཐོག་མ་མེད་པ་ནས་
འཕུང་ཞེན་འགོང་པོ་ཞེས་པ། བདག་འཛིན་སོགས་ཀྱི་ཉོན་མོངས་དང་། དེའི་རྒྱབ་
བརྟེན་གྱི་དཔུང་ནི་ཀུན་རྟོག་གཡོ་བའི་རླུང་དང་། དེ་བཏུལ་བའི་སྟོབས་ཀྱིས་སེམས་
འདུལ་བ་སོགས་རིམ་པ་དེ་ལྟར་སྦྱོར་དགོས་ཏེ། སྤྱོད་འཇུག་ལས། དེ་ལྟར་ཡུན་རིང་
རྒྱུན་ཆགས་དགྲར་གྱུར་པ། །གནོད་པའི་ཚོགས་རབ་འཕེལ་བའི་རྒྱུ་གཅིག་པུ། །བདག་
གི་སྙིང་ལ་ངེས་པར་གནས་འཆའ་ན། །འཁོར་བར་འཇིགས་མེད་དགའ་བར་ག་ལ་འགྱུར།
འཁོར་བའི་བཙོན་རྭའི་སྲུང་མས་དམྱལ་སོགས་སུ། །གསོད་བྱེད་གཤེད་མར་གྱུར་པ་
དེ་དག་ནི། །གལ་ཏེ་བློ་གནས་ཆགས་པའི་དྲ་བ་ན། །གནས་ན་བདག་ལ་བདེ་བ་ག་
ལ་ཡོད། །ཅེས་དང་། བདག་གི་སེམས་ལ་གནས་བཞིན་དུ། །དགའ་མགུར་བདག་
ལ་གནོད་བྱེད་པ། །ཞེས་ཐོག་མ་མེད་པ་ནས་གནོད་པ་ཡུན་རིང་ལ་ཤུགས་དྲག་པ་དུ་
མ་རྒྱུན་མ་ཆད་པར་བྱེད་ཅིང་། །དེ་ཡང་འཇིག་རྟེན་གྱི་དགྲ་བོ་བཞིན་དུ་ཕྱི་རོལ་ནས་
འོངས་པ་མ་ཡིན་པར་རང་གི་རྒྱུད་ལ་གནས་བཞིན་དུ་རང་ལ་གནོད་པ་ཁོ་ན་བྱེད་པའི་
ཉོན་མོངས་རྣམས་ནི་ཤིན་ཏུ་མི་འཚམ་པའི་དགྲའི་དྭངས་མར་གསུངས་ཤིང་
། བློ་སྦྱོང་
མཚོན་ཆ་འཁོར་ལོ་ལས། བདག་འཛིན་འགོང་པོ་ཞེས་པའི་གདུག་རྩུབ་ཅན། །རང་
གཞན་ཕུང་དུ་འཇུག་པའི་དམ་ཉམས་ཁུག །ཁུག་ཅིག་ཁུག་ཅིག་ཁྲོ་བོ་གཤིན་རྗེའི་གཤེད།།
རྒྱོབ་ཅིག་རྒྱོབ་ཅིག་དགྲ་བདག་སྙིང་ལ་བསྣུན། །ཕུང་བྱེད་རྟོག་པའི་མགོ་ལ་ཆེམས་
སེ་ཆེམས། །དགྲ་བདག་གཤེད་མའི་སྙིང་ལ་མཱ་ར་ཡ། །ཞེས་ཕུང་ཁྲོལ་ཐམས་ཅད་
ཀྱི་རྩ་བ་བདག་འཛིན་ཡིན་པས། དྲག་པོ་མངོན་སྤྱོད་ཀྱི་ལས་ཀྱང་བྱེད་ན་གཙོ་བོ་དེ་
ལ་བྱེད་འོས་པར་གསུངས་ཏེ། ཡི་ཤེས་བསྐལ་པའི་མེ་ལྟར་འབར་བའི་འོད། །ཅེས་



14.
རིག་བྱེད་མའི་བསྟོད་འགྲེལ།
སོགས་ཀྱིས་ཀྱང་རིག་པའི་རྒྱལ་པོ་བདག་མེད་རྟོགས་པའི་ཤེས་རབ་ཁྲོ་བོའི་རྣམ་པར་
བསྟན་ནས་འདུལ་རྒྱུའི་དགྲའི་གཙོ་བོ། །དུག་གསུམ་དུ་གསུངས་སོ། །དེའི་དཔུང་ནི་
ཀུན་རྟོག་གཡོ་བར་བྱེད་པའི་རླུང་ལ་བྱེད་དེ། དཔེར་ན་འཇིག་རྟེན་གྱི་དགྲ་ལ་ཡང་རྒྱབ་
རྟེན་གྱི་དཔུང་ཞིག་ཡོད་ན་ཤིན་ཏུ་གདུག་རྩུབ་ཅིང་བཟློག་དཀའ་བ་ལྟར་ཉོན་མོངས་པ་
རྣམས་ཀྱང་རླུང་ལ་བརྟེན་ནས་ཤིན་ཏུ་འཕྲོ་ཞིང་མ་རུང་བར་བྱེད་པ་ཡིན་ཏེ། ས་ར་
ཧས། འདི་ན་ཡིད་འདུས་པ་ལ་རླུང་གི་རླབས། །གཡོ་ཞིང་འཕྱར་ལ་ཤིན་ཏུ་མི་བསྲུན་
འགྱུར། །ཞེས་གསུངས་སོ། །དེའི་རྒྱུ་མཚན་ཡང་། རིམ་ལྔ་ལས། རླུང་ཞེས་བྱ་བ་
ལས་ཀུན་བྱེད། །འདི་ནི་རྣམ་ཤེས་བཞོན་པ་སྟེ། །ལྔ་ཡི་བདག་ཉིད་བཅུ་ཡང་ཡིན།
ཞེས་རླུང་ལ་བཞོན་པའི་ཐ་སྙད་བཏགས་ཏེ། རིམ་ལྔ་གསལ་སྒྲོན་ལས། རྣམ་ཤེས་
ནི་ལུས་ཅན་མིན་པས། དེ་ལ་རང་དབང་དུ་ཡུལ་བགྲོད་པའི་ནུས་པ་མེད་ལ། རླུང་
དང་མཉམ་པར་ཞུགས་ན་ནི་ཡུལ་བགྲོད་པའི་ནུས་པ་ཡོད་དོ། །ཞེས་རླུང་ལ་བརྟེན་ཚུལ་
གསལ་བར་གསུངས་སོ། །འདི་ཡང་གྲངས་ཅན་པའི་ལུགས་ཀྱི། རང་བཞིན་ལོང
པ་རྐང་ཅན་དང་། །སྐྱེས་བུ་ཞ་བོ་མིག་ཅན་ལྟ་བུའི་ངོ་བོ་ཐ་དད་པའི་རྟེན་ཚུལ་ཡིན་ན།
དེས་འཆིང་གྲོལ་ལ་མི་ཕན་ཡང་། འདིར་དེ་ལྟར་མ་ཡིན་པར། ངོ་བོ་གཅིག་ཏུ་སྐྱེས་
པ་ཡིན་ཏེ། རིམ་ལྔ་ལས། རླུང་རྣམས་ཕྲ་བའི་གཟུགས་ཀྱིས་ནི། །ཤེས་དང་ཡང་
དག་འདྲེས་གྱུར་ནས། །ཞེས་དང་། སྤྱོད་བསྡུས་ལས། ཁམས་ཕྲ་བ་དང་རྣམ་པར་
ཤེས་པ་སྣང་བ་དག་ནི་གཟུགས་མེད་པས། མར་གྱི་ནང་དུ་མར་བཅུག་པ་བཞིན་འདྲེས་
པར་གྱུར་ནས། འཇིག་རྟེན་དང་འཇིག་རྟེན་ལས་འདས་པའི་བྱ་བ་ཐམས་ཅད་རྫོགས་
པར་བྱེད་དོ། །ཞེས་སོ། །དེ་ལྟར་ན་བདེན་འཛིན་འཁོར་བའི་རྩ་བར་བཞག་པ་ལྟར་
རླུང་གིས་ཀྱང་འཁོར་བའི་རྩ་བ་བྱེད་པར་གསུངས་ཏེ། དགོངས་པ་ལུང་སྟོན་ལས། འདུ་



144
རིག་བྱེད་མའི་བསྟོད་འགྲེལ།
ཤེས་ཅན་དང་འདུ་ཤེས་མེད། །སེམས་ཅན་དུ་བརྟགས་འདི་གནས་པ། །དེ་རྣམས་
རླུང་ལས་བྱུང་བ་སྟེ། །ཞེས་དང་། རྡོ་རྗེ་ཕྲེང་བ་ལས། ལས་ཀྱི་རླུང་ནི་སྣ་ཚོགས་པ།
དེ་ནི་ལྷན་ཅིག་རྣམ་ཤེས་དང༌། །སླར་ཡང་འཇིག་རྟེན་གསུམ་དུ་གནས། །དེ་ལས་
ལས་དང་དེ་བཞིན་སྐྱེ། །དེ་ལས་ཆགས་སོགས་བག་ཆགས་དང༌། །དེ་ལས་སླར་ཡང་
འཆི་དང་སྐྱེ། །དེ་ལྟར་འཁོར་ལོ་བསྐོར་བ་འདྲ། །ཞེས་དང་དབུ་མ་རིན་ཆེན་ཕྲེང་
བར། ངར་འཛིན་ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །ལམ་གསུམ་
ཐོག་མཐའ་དབུས་མེད་པ། །འཁོར་བའི་དཀྱིལ་འཁོར་མགལ་མེ་ཡི། །དཀྱིལ་འཁོར་
ལྟ་བུར་ཕན་ཚུན་གྱི། །རྒྱུ་ཅན་འདི་ནི་འཁོར་བར་འགྱུར། །ཞེས་སོགས་ཀྱིས་ངར་
འཛིན་ལ་བརྟེན་ནས་ལམ་གསུམ་དུ་འཁོར་ཚུལ་གསུངས་པ་ཇི་ལྟ་བ་བཞིན་དུ་འདིར་རླུང་
ལ་བརྟེན་ནས་གཞི་དང་ཉོན་མོངས་དང་ལས་ཀྱི་ལམ་གསུམ་དུ་འཁོར་བར་གསུངས་སོ།
དེས་ན་མདོ་ལུགས་ལྟར་བདེན་འཛིན་འཁོར་བའི་རྩ་བར་ཤེས་ནས་དེའི་གཉེན་པོ་བསྒོམས་
པས་འཁོར་བ་ལས་གྲོལ་བ་ཙམ་འབྱུང་ཡང་། དེའི་སྟེང་དུ་རླུང་གིས་ཀྱང་འཁོར་རྩ་
བྱེད་ཚུལ་ཤེས་ཏེ་སྒོ་གཉིས་ཀ་ནས་བཟློག་པའི་ཐབས་བྱས་ན་སྤོང་སླ་བ་དང་། འཁོར་
བ་ཕྲ་རག་གི་བག་ཆགས་ཟད་པར་སྤོང་བ་ལ་ངེས་པར་སྔགས་ལ་བརྟེན་ཏེ་འཁོར་བའི་
རྩ་བ་གཉིས་ཀ་སྤོང་བའི་ཐབས་ཆ་ཚང་བ་མེད་མི་རུང་ཡིན་ཏེ། རིམ་ལྔ་གསལ་སྒྲོན་
ལས། ཐུན་མོང་བའི་འཁོར་བའི་འཇུག་རིམ་ཤེས་ན་དེའི་རྩ་བ་བདག་འཛིན་ལྡོག་དགོས
པར་ཤེས་ནས། བདག་མེད་པའི་ལྟ་བ་ཕུ་ཐག་ཆོད་པ་ཚོལ་བ་ཞིག་འོང་ལ། ཐུན་མོང་
མ་ཡིན་པའི་རླུང་གི་དབང་གིས་འཁོར་བར་འཇུག་རིམ་ཤེས་ན་ཀུན་རྟོག་གཡོ་བའི་རླུང་
དགག་དོགས་པར་མཐོང་ནས། དེ་འགོག་པའི་ཐབས་ལུས་ལ་གནད་དུ་བསྣུན་པའི་
གདམས་པ་ཕུ་ཐག་ཆོད་པ་ཞིག་འོང་། ཞེས་དང་། རྗེ་འཇམ་དབྱངས་བཞད་པས།



145
རིག་བྱེད་མའི་བསྟོད་འགྲེལ། 145
ལུས་ངག་ཡིད་གསུམ་རགས་ཕྲ་ཤིན་ཏུ་ཕྲ། །སྦྱངས་ཕྱིར་ཐེག་དང་མདོ་རྒྱུད་གོང་ནས་
གོང་། །ཞེས་འདོམས་པར་མཛད་དོ། །དེ་ལྟ་བུའི་རླུང་དེ་ཉིད་འཕགས་མའི་བྱིན་རླབས་
ལ་བརྟེན་ནས་བཏུལ་བའི་ཚུལ་སྙིང་གས་སྟོང་པའི་དབྱིངས་ཤི་ཞེས་པ་འདིས་བསྟན་ལ།
དེ་ཡང་སྙིང་གས་ཞེས་པ་རྡོར་བཟླས་སོགས་རླུང་དབུ་མར་འཇུག་པའི་ཐབས་སྲོག་རྩོལ་
གྱི་རྣལ་འབྱོར་རྣམས་ཀྱི་སྐབས་དང་། སྟོང་པའི་དབྱིངས་ཤི་ཞེས་པ་སེམས་དབེན་དཔེའི་
འོད་གསལ་ཡན་ཆད་ཀྱི་རྟོགས་པ་སྐྱེ་བའི་སྐབས་ལ་སྦྱོར་དགོས་པ། རྒྱུད་ཀྱི་རྡོ་རྗེའི་
ཚིག་གིས་བརྡ་སྦྱོར་ཚུལ་དང་སྒོ་བསྟུན་ནས་གསུངས་པ་ཡིན་ཏེ། དགོངས་པ་ལུང་སྟོན་
ལས། གང་ཕྱིར་རང་ནི་ཟློས་གྱུར་པ། །ཡི་གེ་ཧཱུྃ་གི་གསང་སྔགས་ལྔ་། །དེ་ཚེ་སྙིང་
ལས་འདར་སྐྱེ་ཞིང་། །དབང་པོ་ཐམས་ཅད་བརྒྱལ་བ་གྱུར། །ཞེས་སྲོག་རྩོལ་གྱི་རྣལ་
འབྱོར་དེ་དག་ལ་སྦྱངས་ནས་རླུང་དབུ་མར་བཅུག་པ་ན། ཀུན་རྟོག་རླུང་དང་བཅས་
པ་འགགས་ནས་སྙིང་གས་ཤིང་འདར་བར་གསུངས་ཏེ། རྩ་དབུ་མའི་མིང་ལ་ཀུན་འདར་
མ་ཞེས་པ་ཡང་། རང་བཞིན་མེད་པའི་ཚུལ་གྱིས་རྟོག་པ་ཀུན་འདར་བར་བྱེད་པ་ཞེས་ ་
བརྟག་གཉིས་ཀྱི་ཊཀི་རྣམས་སུ་བཤད་པ་ཡང་འདི་དང་དོན་གཅིག་གོ །འདིའི་བཟླས་
པ་རྡོར་བཟླས་ཀྱི་སྐབས་ཡིན་ཞིང་། དེར་རྩ་རྒྱུད་དུ་ཡི་གེ་གསུམ་ལས་མ་གསུངས་པས།
འདིར་སྭཱཧཱ་བསྣན་པ་དེ་གཉིས་རིན་འབྱུང་དང་དོན་གྲུབ་ཀྱི་ས་བོན་ཡིན་ཞིང་། བཟླས་
པ་དེ་ལ་དེའི་བྱེད་པ་ཚང་བའི་དོན་ཡིན་ཏེ། ལེའུ་བཅུ་པའི་མཐའ་དཔྱོད་ལས། ཡི་
གེ་ལྔ་གང་གི་ཚེ་ཟློས་པར་གྱུར་པ་དེའི་ཚེ་སྙིང་ལས་འདེར་བ་སྐྱེ་བ་ནི་རླུང་དེར་བསྡུས་
པའི་མཐུས་འདིར་བའོ། །ཞེས་དང༌། ཡི་གེ་གསུམ་གྱི་བཟླས་པ་ཉིད་རིན་པོ་ཆེ་དང་
དོན་ཡོད་པའི་བཟླས་པ་ཡིན་པ་ལ་དགོངས་ཀྱི། ཡི་གེ་གཉིས་བསྣན་ནས་རྡོར་བཟླས་
བྱེད་པ་མིན་ནོ། །ཞེས་གསུངས་པའི་ཕྱིར་རོ། །སྟོང་པའི་དབྱིངས་ཤི་ཞེས་པ་ཐ་མལ་



རིག་བྱེད་མའི་བསྟོད་འགྲེལ། 146
པ་རྣམས་ལ་གཞིའི་འོད་གསལ་ཤར་ཏེ་རླུང་རྣམས་མི་ཤིགས་པ་ལ་ཐིམ་པའི་ཚེ་འཆི་བ་
ཞེས་བཤད་པ་དང་འདྲ་བར། འདིར་ཡང་ལམ་གྱི་འོད་གསལ་ཤོར་ཏེ་རླུང་ཐམས་ཅད་
མི་ཤིགས་པར་ཐིམ་པ་ལ་སྟོང་པའི་དབྱིངས་སུ་ཤི་བའི་སྒྲས་བསྟན་པ་ཡིན་ཏེ། སྤྱོད་
བསྡུས་ལས། ཡང་དེ་རྣམས་མེ་ཤིགས་པ་ཐོབ་ནས་དངོས་པོ་མེད་པར་འགྱུར་རོ། །ཞེས་
སོ། །འདིའི་དངོས་པོ་མེད་པ་འོད་གསལ་སྟོང་པའི་དབྱིངས་ལ་བྱེད་དགོས་ཏེ། གསལ་
སྒྲོན་ལས། འཆི་བའི་མཐོར་སྙིང་གར་མི་ཤིགས་པ་ལ་ཞུགས་ནས་དངོས་པོ་མེད་པ་
འོད་གསལ་དུ་འཇུག་པར་གསུངས་པ་དང་། ཞེས་གསུངས་པའི་ཕྱིར། འདི་དག་ཀྱང་
ཁོ་བོས་བློ་གྲོས་ཞིབ་མོས་ཅུང་ཟད་ཕྱེ་བ་ཡིན་གྱི། དེང་དུས་ཀྱི་འཆད་པ་པོ་རྣམས་ཡིན་
ན་བདག་འཛིན་འགོང་པོ་དཔུང་དང་བཅས་པའི་སྙིང་གས་ཏེ་ཤིའི་ཞེས་པ་གཟུགས་ཅན་
དང་རབ་བརྟགས་འདྲེས་པའི་རྐྱེན་ཡིན་ཞིང་དོན་གོ་སླའོ། །ཞེས་བརྗོད་བྱའི་གནད་
ལ་སེན་མོ་མ་ཐེབས་པར་ཚིག་རིས་ཙམ་གྱི་སྟེང་ནས་དར་ཞུད་བྱེད་པ་ལས་འོས་མེད་
དོ། །མགུ་དཀའི་སེམས་ཞེས་པ་གོང་དུ་བཤད་པ་ལྟར་དགེ་བའི་ཕྱོགས་སུ་བློ་མི་འགྲོ་
བ་ལ་བྱེད་རུང་ཡང་། དགོངས་པ་མཐར་ཐུག་འཚོལ་ན། རྒྱལ་བ་དགེ་འདུན་རྒྱ་མཚོའི་
མཚན་བརྗོད་ཊཱི་ཀ་ལས། བདེ་བ་ཆེན་པོ་དངོས་ཀྱིས་དགའ་བ་དང་། དེ་དང་རྗེས་
སུ་འབྲེལ་བའི་བདེ་བས་མགུ་བ་དང་། ཞེས་གསུངས་པ་ལྟར། མཉམ་གཞག་ཏུ་འོད་
གསལ་བདེ་བ་ཆེན་པོའི་ཡེ་ཤེས་གོམས་པའི་དབང་གིས་རྗེས་ཐོབ་ཏུ་གང་སྣང་ཐམས་
ཅད་དག་པའི་འཁོར་ལོར་འཆར་བས། གོང་དུ་བཤད་པ་ལྟར་གང་སྣང་སྟོང་པ། སྟོང་
པ་བདེ་བ། བདེ་བ་ལྷ་སྐུར་ཤར་བ་ནི་སྐབས་འདིའི་མགུ་བའི་དོན་ཡིན་ལ། སྔར་ཀུན་
རྟོག་གཡོ་བར་བྱེད་པའི་རླུང་རྣམས་ཁ་རྒྱལ་བའི་དབང་གིས་སེམས་ཕྱིན་ཅི་ལོག་གི་ཡུལ་
ལ་འཕྱར་ཞིང་གཡེང་སྟེ་བདེ་བའི་གོ་སྐབས་ཅུང་ཟད་ཀྱང་མེད་པར་ཤིན་ཏུ་ངལ་བར་



147
རིག་བྱེད་མའི་བསྟོད་འགྲེལ།
གྱུར་པ་ནི་མགུ་དཀའ་ཚུལ་དང༌། འདིར་ལུས་ལ་གནད་དུ་བསྣུན་པ་སོགས་ཀྱི་ལམ་
ཟབ་མོ་བསྒོམས་པས་ལས་རླུང་གི་རྒྱུ་བ་མ་ལུས་པར་འགག་པ་ན་སེམས་ངལ་སོས་ཏེ་
ལྷན་སྐྱེས་ཀྱི་བདེ་བས་ཚིམ་ཞིང་མགུ་ནས་གདུལ་བྱ་རྗེས་སུ་འཛིན་པའི་ཕྱིར་དུ་གཟུགས་
སྐུའི་རྣམ་པར་སྟོན་པ་སོགས་ཀྱིས་འདོད་དོན་ཐམས་ཅད་སྒྲུབ་པར་བྱེད་པ་ནི་དེའི་སྒོ་
ནས་སེམས་མགུ་ཚུལ་དང་དབང་དུ་སྡུད་ཚུལ་ཡིན་ཏེ། རྫོགས་རིམ་དངོས་གྲུབ་སྙེ་མ་
ལས། ཤིན་ཏུ་འཕྱར་ཞིང་གཡོ་བའི་རླུང་གི་བཞོན་པས་ཉིན་མཚན་ཀུན་ཏུ་སེམས་འཁོར་
ལོ་བཞིན་དུ་བསྐོར་བས་ཤིན་ཏུ་ངལ་བར་གྱུར་པ་དེ་འཆད་པ་ལྟར་གྱི་ལུས་ལ་གནད་དུ་
བསྣན་པའི་གདམས་པ་བསྒོམ་པས་མི་བསྲུན་པའི་རླུང་ཐིམ་པ་དེའི་ཚེ་ལྷན་སྐྱེས་ཀྱི་ཡེ་
ཤེས་ཀྱི་སེམས་ངལ་སོས་པས་ཚིམ་པ་སྐྱེ་སྟེ། ཞེས་དང་། དེ་ཁོ་ན་ཉིད་གྲུབ་པ་ལས། །
ལྷན་ཅིག་སྐྱེས་པའི་རླུང་རང་གི་གནས་སུ་གནས་པས་རྟོག་པའི་ཚོགས་ལས་གྲོལ་ཞིང་།
སྟོང་པ་ཉིད་ཀྱི་རང་བཞིན་གྱིས་ཐུགས་ཚིམ་པར་བྱེད་པ། ཞེས་གསུངས་ཏེ། རྫོགས་
རིམ་རྣལ་འབྱོར་ཆེན་པོའི་གཞུང་གི་ཐོག་མ་ཉིད་དུ་ཡང་། རྣལ་འབྱོར་ཆེན་པོ་ངལ་
གསོ་བྱ། །ཞེས་ཐབས་ཤེས་དབྱེར་མེད་དུ་སྦྱོར་བའི་རྣལ་འབྱོར་ཆེན་པོ་རྫོགས་རིམ་
གྱི་སྒོ་ནས་ངལ་གསོ་ཚུལ་ཡང་དེ་ཡིན་ནོ། །ཡང་ཁ་ཅིག་འདི་སྙམ་དུ། རྗེ་བཙུན་མའི་
གསུང་གི་བྱིན་རླབས་ཞུགས་པ་ལ་བརྟེན་ནས་མཆོག་ཐུན་མོང་གི་དངོས་གྲུབ་ཐམས་ཅད་
འགྲུབ་ཏུ་རུང་བས། ཁྱོད་ཀྱིས་རྗེ་བཙུན་མའི་གསུང་རྡོ་རྗེའི་བྱིན་རླབས་ཀྱིས་གདུལ་
བྱའི་རྒྱུད་ལ་སྐྱེས་པའི་རྟོགས་པ་དེ་ཡང་གསུང་རྡོ་རྗེའི་རང་བཞིན་དུ་བཤད་པ་བྱ་བྱེད་
འདྲེས་པ་དང་། ཧ་ཅང་ཐལ་བའི་སྐྱོན་དུ་འགྱུར་རོ་ཞེ་ན་སྐྱོན་མེད་དེ། འདིར་བྱིན་
རླབས་འཇུག་ཚུལ་གྱི་གཙོ་བོ་ནི་གདུགས་ནམ་མཁར་བཟུང་བའི་གྲིབ་མ་ས་ལ་འབབ་པ་
ལྟ་བུ་མ་ཡིན་གྱི། རྗེ་བཙུན་མའི་ཐུགས་རྒྱུད་ཀྱི་གསུང་རྡོ་རྗེ་དེ་ལ་ང་རྒྱལ་བཞག་སྟེ།



148
རིག་བྱེད་མའི་བསྟོད་འགྲེལ།
དེ་དང་རྒྱུ་མཐུན་པའི་ལམ་ཉམས་སུ་བླངས་པ་ལ་བརྟེན་ནས་དེ་ཉིད་ཀྱི་རིགས་འདྲའི་
རྟོགས་པ་ཁྱད་པར་ཅན་སྐྱེས་པ་དེ་སྐབས་འདིའི་གདུལ་བྱ་ཁྱད་པར་ཅན་གྱི་དབང་དུ་
བྱས་ཏེ། ཐུན་མོང་མ་ཡིན་པའི་བྱིན་རླབས་འཇུག་ཚུལ་ཡིན་པས། དེ་ལ་གཙོ་བོར་
ལམ་དང་འབྲས་བུ་གང་རུང་གི་གསུང་རྡོ་རྗེའི་ཡོན་ཏན་གྱི་ཆར་གཏོགས་པ་ཞིག་དགོས་
ཏེ་དཔེར་ན། གསེར་འཕྲེང་ལས། གཞི་ཤེས་ཀྱི་དམིགས་པ་ལ་དེར་འདུ་བས་མ་ཁྱབ་
ཀྱང་། ལམ་བདེན་གྱི་སྐབས་སུ་འདུ་དགོས་ཏེ། འདི་མཁྱེན་པ་གསུམ་གྱི་ནང་ནས་
གཞི་ཤེས་འབའ་ཞིག་གི་སྐབས་ཡིན་པ་དང་། ཞེས་གསུངས་པ་བཞིན་ནོ། །དེར་མ་
ཟད་སྐྱབས་འགྲོའི་ཚེ་ཐེག་པ་འོག་མས་རྒྱུ་སྐྱབས་ཙམ་དུ་བྱེད་པ་དང་། ཐེག་ཆེན་ཐུན་
མོང་བས་དེ་ཉིད་ཐོབ་བྱར་བྱས་ཏེ་འབྲས་སྐྱབས་སུ་འཛིན་པ་དང་། ཐུན་མོང་མ་ཡིན་
པ་སྔགས་ཀྱི་ཐེག་པས་ཐོབ་བྱར་འཛིན་པ་ཙམ་དུ་མ་ཟད་ད་ལྟ་ནས་དེ་ལ་ང་རྒྱལ་བཞག་
སྟེ་བསྒོམ་པ་སོགས་གོང་མ་གོང་མའི་ཟབ་ཁྱད་ཡིན་པས། འབྲས་བུ་ཡང་དེ་དང་རྣམ་
པ་མཐུན་པ་ཞིག་འབྱུང་དགོས་ཏེ་གནད་འདི་ཤེས་པ་ཤིན་ཏུ་གལ་ཆེའོ། །དེས་ན་འདིར་
ཡང་། རེ་བའི་ཡིད་ཀྱིས་བསྟོད། །ཅེས་གསུང་གི་ཡོན་ཏན་མཐོང་སྟེ་རང་རྒྱུད་ལ་
ཡང་འདི་ལྟ་བུ་ཞིག་བྱུང་ན་ཅི་མ་རུང་སྙམ་དུ་མངོན་འདོད་དམ་རེ་བ་སྐྱེས་ནས་བསྟོད་
པ་བྱས་པ་ཡིན། ཞེས་གསུངས་པར་སྣང་བས་སྔར་བཤད་པ་བཞིན་བསྟོད་པ་བྱེད་པའི་
ཀུན་སློང་ལ་དད་པ་གསུམ་ཚང་བ་དང་བསྟོད་པ་བྱས་པའི་དགོས་པ་ལ་དད་པ་གསུམ་
ཚང་བར་འདྲེན་ཐུབ་པ་ཞིག་བྱུང་ན་དད་པའི་འཇུག་ངོགས་ཞེས་མིང་བཏགས་པ་བཞིན་
བསྟོད་པའི་དགོས་དོན་གྲུབ་པ་ཡིན་པར། རྗེས་འཇུག་རྣམས་ཀྱིས་ཀྱང་ལྷ་ལ་ཤགས་
བརྒྱབ་པ་ལྟ་བུ་མ་ཡིན་པར་འདི་ལྟ་བུའི་སྒོ་ནས་ལམ་དང་འབྲས་བུ་ཀུན་ལ་བག་ཆགས་
ཅི་ཐེབས་སུ་བྱོས་ཤིག་ཅེས་ཐལ་མོ་སྦྱར་ཏེ་གསོལ་བ་འདེབས་སོ། །བཟླས་པ་རྣམ་བཞིའི་



149
རིག་བྱེད་མའི་བསྟོད་འགྲེལ།
ཆུ་བོ་འབབ་པའི་བཅུད། །རླུང་སྔགས་དབྱེར་མེད་ཨཱ་ལི་ཀཱ་ལིའི་གདངས། །ཐེག་མཆོག་
ལོངས་སྤྱོད་རིན་ཆེན་འབྱུང་གནས་ཀྱི། །སྙིང་པོ་འཇའ་ཚོན་བསྡུས་པའི་ལྷུན་པོ་བཞིན། །
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།། །། ༈ གསུམ་པ་ཐུགས་ལ་བསྟོད་
པ་ལ། ཕར་ཕྱིན་ཐེག་པ་དང་ཐུན་མོང་བའི་དབང་དུ་བྱས་པ་དང་། སྔགས་ཀྱི་ཐུན་
མོང་མ་ཡིན་པའི་དབང་དུ་བྱས་པ་གཉིས། དང་པོ་ལ་རྣམ་པ་ཐམས་ཅད་མཁྱེན་པའི་
ཡོན་ཏན་ལ་བསྟོད་པ་དང་། སྟོབས་བཅུའི་ཡོན་ཏན་ལ་བསྟོད་པ་གཉིས། དང་པོ་ནི། །
རྩ་བ་ལ།
།རྒྱ་མཚོ་ལྟ་བུའི་གཏིང་ལྡན་ཤེས་བྱ་དང་།
།གངྒཱའི་རྡུལ་སྙེད་ཆོས་ཚུལ་མ་ལུས་པ།
།ལག་མཐིལ་ཤིང་ཏོག་ཇི་བཞིན་མངོན་སུམ་དུ།
།དུས་མཐའི་སྐད་ཅིག་ཡུན་ལ་མ་འདྲེས་གཟིགས།
ཞེས་བྱུང་། དེ་ཡང་རྣམ་པ་ཐམས་ཅད་མཁྱེན་པའི་ཡེ་ཤེས་མངོན་དུ་བྱས་པ་ནི། ཤེས་
བྱ་མ་ལུས་པར་རྟོགས་པ་ཙམ་ལ་མི་བྱེད་དེ། མདོ་སྡེ་རྒྱན་ལས། སངས་རྒྱས་ཀུན་
གྱིས་འོད་ཟེར་ཆེན་པོས་དབང་བསྐུར་ཕྱིན། །དེ་ནི་ཆོས་ལ་དབང་བ་ཀུན་དང་ཡང་དག་
ལྡན། །ཞེས་འོད་ཟེར་ཆེན་པོའི་དབང་བསྐུར་ཐོབ་པ་ན་གསུང་རབ་ཀྱི་དགོངས་པ་རང་
དབང་དུ་འགྲེལ་ནུས་ཤིང་། ཇི་ལྟ་བར་མ་ཟད་ཇི་སྙེད་པའི་ཆོས་ཀྱང་སྔར་མ་རྟོགས་
པ་གསར་དུ་རྟོག་རྒྱུ་མེད་པས་ཡེ་ཤེས་ཀྱི་ཕར་ཕྱིན་ལྷག་ཐོབ་ཏུ་འཇོག་པར་བྱང་ས་དང་
དགོངས་པ་རབ་གསལ་ལས་གསུངས་པ་ལྟར་རོ། །འོན་ཀྱང་དེའི་ཚེ་མཁྱེན་པ་སོ་སོ་
བའི་སྒོ་ནས་གཞལ་བ་ཡིན་ལ། སངས་རྒྱས་པའི་ཚེ་མཁྱེན་པ་སྐད་ཅིག་མ་གཅིག་གིས་
ཀྱང་ཐམས་ཅད་གཟིགས་པ་ཡིན་ཏེ། བདེན་གཉིས་ལས། མཁྱེན་པའི་སྐད་ཅིག་གཅིག་



རིག་བྱེད་མའི་བསྟོད་འགྲེལ། 150
གིས་ཀྱང་། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་དང་། འཇུག་པ་རང་
འགྲེལ་ལས། མཁྱེན་པའི་སྐད་ཅིག་གཅིག་ཁོ་ནས་ཐུགས་སུ་ཆུད་པས། ཞེས་དང༌།
དགོངས་པ་རབ་གསལ་ལས། སངས་རྒྱས་མ་ཐོབ་པར་དུ་བློ་གཅིག་གིས་སྐད་ཅིག་མ་
གཅིག་ལ་ཆོས་ཅན་སོ་སོར་སྣང་བ་དང་ཆོས་ཉིད་གཉིས་ཀ་དངོས་སུ་མཁྱེན་པ་མི་འོངས་
པས། ཞེས་གསུངས་སོ། །དེས་ན་བསྟོད་པ་བརྒྱ་ལྔ་བཅུ་པར། ཁྱོད་འབའ་ཞིག་གི་
ཡེ་ཤེས་ཀྱིས། །ཤེས་བྱ་ཐམས་ཅད་ཁྱབ་ལགས་ཀྱི། །ཁྱོད་ལས་གཞན་པ་ཐམས་ཅད་
ཀྱི། །ཤེས་བྱ་ཁོ་ན་ལྷག་པ་ལགས། །ཞེས་པ་ཡང་བློ་རེ་རེ་བའི་དབང་དུ་བྱས་པ་ཤེས་
དགོས་སོ། །རྣམ་པ་ཐམས་ཅད་མཁྱེན་པར་འཇོག་ཚུལ་ཡང་གཙོ་བོའི་དབང་དུ་བྱས་
ན་ཤེས་བྱ་མཐའ་ཡས་པ་རེ་རེ་ནས་རྟོགས་པ་ལ་མི་བྱེད་ཀྱི། གཞི་བུམ་པ་ལྟ་བུ་གཅིག་
ལ་མཚོན་ན་ཡང་དེའི་སྟེང་གི་ཀུན་རྫོབ་པའི་རྣམ་པ་དང་། དོན་དམ་པ་ཆོས་ཉིད་ཀྱི་
རྣམ་པ་གཉིས་ཀ་ཅིག་ཅར་མངོན་སུམ་དུ་རྟོགས་ཏེ་མཉམ་རྗེས་ངོ་བོ་གཅིག་ཏུ་སོང་བ་
ནི་དེ་ལ་རྣམ་པ་ཐམས་ཅད་མཁྱེན་པའི་ཡེ་ཤེས་སུ་སོང་བའི་དོན་ཡིན་པས། ཤེར་མདོ་
ལས། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་
འདོད་པས་ཤེར་ཕྱིན་ལ་བསླབ་པར་བྱའོ། །ཞེས་ཆོས་ཐམས་ཅད་རྣམ་པ་ཐམས་ཅད་
དུ་འཚང་རྒྱ་བར་གསུངས་པ་ཡང་། བུདྡྷ་ཁོང་དུ་ཆུད་པ་ལའོ་ཞེས་པ་ལྟར། ཆོས་རང་
རང་གི་སྟེང་གི་བདེན་གཉིས་ཅིག་ཅར་མངོན་སུམ་དུ་གཟིགས་པའི་དོན་ཡིན་པར་འཕགས་
པ་ཆོས་ཀུན་འགྲོ་བའི་མདོ་ལས་གསུངས་སོ། །དོན་གྱི་དབང་འདི་གཟིགས་ཏེ། བྱང
ས་ལས། དེ་བཞིན་གཤེགས་པས་ནི་ཆོས་ཀྱི་ཚོགས་གསུམ་མངོན་པར་རྫོགས་པར་སངས་
རྒྱས་ཏེ། དོན་དང་ལྡན་པའི་ཆོས་རྣམས་དང་། །དོན་དང་ལྡན་པ་མ་ཡིན་པ་རྣམས།
ཞེས་པ་ནས། དེ་ལ་རྣམ་པ་ཐམས་ཅད་མཁྱེན་པ་གང་ཡིན་པ་དང་། མཆོག་མཁྱེན་



is
རིག་བྱེད་མའི་བསྟོད་འགྲེལ།
པ་གང་ཡིན་པ་དེ་གཉིས་གཅིག་ཏུ་བསྡུས་པ་ནི་རྣམ་པ་ཐམས་ཅད་དང་མཆོག་མཁྱེན་
པ་ཞེས་བྱའོ། །ཞེས་གསུངས་ཤིང་། དེའི་ཡུལ་གྱི་སྟོང་ཉིད་ལ་ཡང་གཟིགས་ཚུལ་
གྱི་ཆ་ནས་རྣམ་ཀུན་མཆོག་ལྡན་གྱི་སྟོང་ཉིད་དུ་བཤད་དོ། །བྱེ་སྨྲའི་ལུགས་ལ་ཡང་།
སངས་རྒྱས་བཅོམ་ལྡན་འདས་ཀྱིས་མི་ཤེས་པའི་རྒྱ་བཞི་སོགས་ཉོན་མོངས་ཅན་མ་ཡིན་
པའི་མུན་པ་གཏན་དུ་སྤངས་ཏེ་ཡུལ་གང་ལ་དགོངས་པ་གཏད་ཀྱང་མི་མཁྱེན་པ་མི་སྲིད་
པས་ཐམས་ཅད་མཁྱེན་པར་འཇོག་ཅེས་ཟེར་ཡང་། བདེན་གཉིས་གཟིགས་ཚུལ་འདི་
ལྟ་བུ་བློར་མ་ཤོང་བའི་དབང་གིས་རྣམ་མཁྱེན་མི་འདོད་པར་བཤད་དེ། བརྒྱད་སྟོང་
འགྲེལ་ཆེན་ལས། འདིར་རང་གི་སྡེ་པ་ཁ་ཅིག་ན་རེ། གང་གི་ཚེ་ཡེ་ཤེས་གཅིག་གིས་
ཤེས་བྱའི་དཀྱིལ་འཁོར་མ་ལུས་པ་ཅིག་ཅར་ཁྱིབ་ན། དེའི་ཚེ་དངོས་པོ་རྣམས་ནི་འདི་
ཙམ་དུ་ཟད་དོ་ཞེས་ཡོངས་སུ་ཆད་པས་མཐའ་ཡས་པར་ཁས་བླངས་པ་ལ་གནོད་དོ། །འདི་
ལྟར་ཤེས་པ་གཅིག་ལ་ཞུགས་པའི་དངོས་པོ་ལས་གཞན་པའི་དངོས་པོ་ནི་མེད་དོ། །ཞེས་
དེ་ལྟར་ཡོངས་སུ་གཅོད་པ་ན་མཐའ་དང་ལྡན་པར་ཇི་ལྟར་མི་འགྱུར་ཞེས་ཟེར་རོ། །ཞེས་
སོགས་དགག་སྒྲུབ་རྒྱས་པར་ཤེས་མཚན་གྱི་སྐབས་སུ་གསུངས་སོ། །འདིའི་ཚིག་ཟིན་
འགའ་ཞིག་དང་། དབུ་མ་རྒྱན་ལས། དོན་གྱི་རྣམ་པས་བསྒྱུར་ལྡན་པའི། །རྣམ་ཤེས་
སུ་ཞིག་མི་འདོད་པ། །ཞེས་སོགས་ལ་བརྟེན་ནས་བྱེ་སྨྲས་རྣམ་མཁྱེན་མི་འདོད་པའི་
རྒྱུ་མཚན་རྣམས་མི་འདོད་པའི་དབང་གིས་ཡིན་པར་སྨྲ་བ་མི་འཐད་དེ། བྱེ་སྨྲ་ལ་རྣམ་
མེད་པ་དང་། མདོ་སྡེ་པ་ལ་རྣམ་བཅས་པ་ཞེས་གྲགས་ཀྱང་། དེས་རྣམ་པ་མི་འདོད་
ཚུལ་ནི། རིགས་ལྡན་གྲགས་པས། དབང་སྐྱེས་བློ་ནི་རྣམ་མེད་ཀྱི། །ཕྲ་རབ་བསགས་
པ་དངོས་སུ་རིག ཅེས་དང་། ཀུན་བཏུས་ལས། མིག་ལས་སྐྱེས་བློ་རྣམ་མེད་ཅིང་།
ཞེས་དང་། བདེ་གཤེགས་གཞུང་གི་རབ་བྱེད་ལས། །རྣམ་པ་མེད་པའི་དབང་སྐྱེས་



རིག་བྱེད་མའི་བསྟོད་འགྲེལ། 152
བློས། །རྡུལ་ཕྲན་བསགས་པ་དངོས་སུ་རིག །ཞེས་སོགས་ཀྱིས་དབང་ཤེས་དམིགས་
ཀྱིས་བསལ་ཏེ་རྣམ་མེད་དུ་འཛིན་པར་བཤད་ཀྱི། ཡིད་ཤེས་ལ་མ་ཡིན་ཏེ། ཡིད་ཤེས་
ཀྱིས་ཀྱང་ཡུལ་རྣམ་མེད་ཐུག་ཕྲད་དུ་འཛིན་དགོས་ན་འདས་མ་འོངས་སོགས་འཛིན་པ་
མི་འཐད་པར་འགྱུར་ལ། མཛོད་ལས། རྣམ་པ་ཤེས་རབ་དང་བཅས་པའི། །དམིགས་
དང་བཅས་པས་འཛིན་པར་བྱེད། །ཅེས་དང་མཛོད་འགྲེལ་ལས། རྣམ་པའི་སེམས་
དང་སེམས་ལས་བྱུང་བ་ཐམས་ཅད་ཀྱི་དམིགས་པ་འཛིན་པའི་བྱེ་བྲག་ནི་རྣམ་པ་ཡིན་
ནོ། །ཞེས་དང་། གཞན་ཡང་ཟག་མེད་ལམ་བདེན་གྱི་རྣམ་པ་བཅུ་དྲུག་བཤད་པ་ལྟ་
བུ་ཆེས་མང་བས་ཤེས་པ་ཐམས་ཅད་རྣམ་མེད་དུ་འདོད་པ་མིན་ནོ། །རྟོག་གེ་འབར་
བ་རྩ་འགྲེལ་གྱི་ཀུན་མཁྱེན་བསྒྲུབ་པའི་ལེའུའི་ཕྱོགས་སྔ་སྨྲ་བ་པོ་ནི་ཤེས་བྱ་མཐའ་ཡས་
པའི་རྟགས་ཀྱིས་ཐམས་ཅད་མཁྱེན་པ་མེད་པར་བསྒྲུབ་པའི་གཞན་སྡེ་རྣམས་ཡིན་གྱི།
བྱེ་སྨྲ་ལྟ་བུ་མ་ཡིན་ཏེ། དེས་མཁྱེན་པ་སྐད་ཅིག་མ་རེ་རེས་ཆོས་ཐམས་ཅད་རྟོགས་པ་
མི་འདོད་ཀྱང་། སྟོབས་བཅུ་ཅི་རིགས་ཀྱི་སྒོ་ནས་ཐམས་ཅད་གཟིགས་པར་འདོད་པའི་
ཕྱིར། མཛོད་འགྲེལ་ལས། གང་གི་ཕྱིར་འདིའི་མཁྱེན་པ་ཤེས་བྱ་ཐམས་ཅད་ལ་ཐོགས་
པ་མི་མངའ་བར་འཇུག་པ་དེའི་ཕྱིར་སྟོབས་ཡིན་ནོ། །ཞེས་སོ། །གཞན་ཡང་རྣམ་
མཁྱེན་གྱིས་ཆོས་ཐམས་ཅད་ཅིག་ཅར་མངོན་སུམ་དུ་གཟིགས་ན་རང་ཉིད་ཀྱང་གཟིགས་
དགོས་ལ། རང་ཉིད་གཉིས་སྣང་ནུབ་པའི་ཚུལ་གྱིས་གཟིགས་ན་རང་ལ་དོན་དམ་དཔྱོད་
པའི་ཚད་མར་འགྱུར་བ་དང་། གཉིས་སྣང་དང་བཅས་པའི་ཚུལ་གྱིས་གཟིགས་ན་རང་
ཉིད་རང་ལས་ཐ་དད་དུ་འགྱུར་བ་སོགས་ཀྱི་དོགས་པ་དང་
། དེའི་སྐྱོན་སྤོང་ཚུལ་སོགས་
གལ་ཆེ་བ་མང་ཡང་རྗེའི་གསུང་རབ་རྣམས་དང་སྟོང་ཐུན་སོགས་སུ་གསལ་བ་ལས་ཤེས་
པར་བྱ་ཡི། འདིར་མང་གིས་དོགས་ནས་མ་སྤྲོས་སོ། །དེ་ལྟར་བདེན་པ་གཉིས་ཅིག་



iss
རིག་བྱེད་མའི་བསྟོད་འགྲེལ།
ཅར་མངོན་སུམ་དུ་གཟིགས་པས་རྣམ་མཁྱེན་ཞེས་བཤད་ཅིང༌། བདེན་པ་གཉིས་པོ་
དེ་ལ་ཟབ་པ་དང་རྒྱ་ཆེ་བ་ཞེས་ཀྱང་བཤད་དེ། དབུ་མ་འཇུག་པར། ཟབ་མོ་སྟོང་པ་
ཉིད་ཡིན་ཏེ། །ཡོན་ཏན་གཞན་རྣམས་རྒྱ་ཆེ་བ། །ཞེས་སྟོང་ཉིད་རང་གི་ངོ་བོ་ལ་མི་
འདྲ་བའི་དབྱེ་བ་མེད་ཀྱང་ཤིན་ཏུ་གཏིང་དཔོག་དཀའ་བ་དཔེར་ན་རྒྱ་མཚོ་ཁ་གཏིང་མེད་
པར་ཆུའི་རང་བཞིན་དུ་མཚུངས་ཀྱང་ཤིན་ཏུ་ཟབ་པས་གཏིང་མཐའ་གཞལ་དཀའ་བ་
དང་འདྲ་སྟེ། དེ་ལ་དགོངས་ནས། རྩ་ཤེ་སལས། དེ་ཕྱིར་ཞན་པས་ཆོས་འདི་ཡི།
གཏིང་རྟོགས་དཀའ་བར་མཁྱེན་གྱུར་ནས། །ཞེས་གསུངས་པ་བཞིན་འདིར་ཡང་། རྒྱ་
མཚོ་ལྟ་བུའི་གཏིང་ལྡན་ཤེས་བྱ་དང་། །ཞེས་གསུངས་སོ། །ཀུན་རྫོབ་ནི་གཞི་བུམ་
པ་ལྟ་བུ་གཅིག་ལ་ཡང་། རང་སྤྱི། མཚན་མཚོན། རྒྱུ་འབྲས། དགག་སྒྲུབ། བྱ་
བྱེད། གཅིག་ཐ་དད། སྤྱི་བྱེ་བྲག །སྒྲ་དོན་གྱི་སྤྱི་ལ་སོགས་པ་རྣམ་རྟོག་གི་མིཐའ་
དང་མཉམ་པའི་ཁྱད་པར་མི་འདྲ་བ་མཐའ་ཡས་པ་ཞིག་དབྱེར་ཡོད་པས་རྒྱ་ཆེ་བར་བཞག་
པ་ཡིན་ལ། འདིར་ཡང་། གངྒཱའི་རྡུལ་སྙེད་ཆོས་ཚུལ་མ་ལུས་པ། །ཞེས་གསུངས་ཏེ།
རྒྱུད་བླ་མར། ཕྲ་མོ་ཟབ་མོའི་ཚུལ་བསྟན་པ། །སྦྲང་རྩི་རོ་གཅིག་པ་བཞིན་ཏེ། །རྣམ་
པ་སྣ་ཚོགས་ཚུལ་བསྟན་པ། །སྣ་ཚོགས་སྒྲུབ་སྙིང་བཞིན་ཞེས་བྱ། །ཞེས་བདེན་གཉིས་
གཙོ་བོར་སྟོན་པའི་ཆ་ནས་ཟབ་རྒྱས་ཀྱི་སྡེ་སྣོད་དུ་འཇོག་ཚུལ་གསུངས་པ་ཡང་འདི་དང་
གནད་གཅིག་གོ །དེ་ལྟ་བུའི་ཇི་ལྟ་ཇི་སྙེད་ཀྱི་རྣམ་པ་གཉིས་པོ་དེ་གཉིས་རེས་འཇོག་མེད་
པར་མངོན་སུམ་དུ་གཟིགས་པའི་ཚུལ་ནི། ལག་མཐིལ་ཤིང་ཏོག་ཇི་བཞིན་མངོན་སུམ་
དུ། །དུས་མཐའི་སྐད་ཅིག་ཡུན་ལ་མ་འདྲེས་གཟིགས། །ཞེས་གསུངས་ཏེ། དཔེར་
ན་སྐྱུ་རུ་ར་རློན་པ་དེ་ཉིད་ཤིན་ཏུ་དྭངས་པའི་དབང་གིས་ལག་མཐིལ་དུ་བཞག་པའི་ཚེ་
ཕྱིའི་ཤུན་པ་དང་ནང་གི་འབྲས་བུ། ལག་པའི་མཐིལ་ཀུན་མི་སྒྲིབ་པར་དུས་མཉམ་དུ་



154
རིག་བྱེད་མའི་བསྟོད་འགྲེལ།
མཐོང་ནུས་པ་ལྟར་ཆོས་ཉིད་ལ་མཉམ་པར་གཞག་བཞིན་དུ་ཆོས་ཅན་མངོན་སུམ་དུ་
གཟིགས་ཤིང་ཆོས་ཅན་ཀུན་རྫོབ་པ་རྣམས་གཟིགས་བཞིན་དུ་ཆོས་ཉིད་མངོན་དུ་མཛད་
ནུས་ལ། འོན་ཀྱང་ཆོས་ཉིད་ལ་གཟིགས་པའི་ངོར་ཀུན་རྫོབ་ཀྱི་སྣང་བ་མི་འཆར་བས་
མ་ཡིན་དགག་གི་སྣང་བར་མི་འགྱུར་ཞིང་། ཆོས་ཅན་ལ་གཟིགས་པའི་ངོར་སྤྲོས་བྲལ་
གྱི་ཚུལ་དུ་མི་འཆར་བས་རྫུན་པའི་སྣང་བ་མི་འགོག་པར་བདེན་གཉིས་སོ་སོའི་སྣང་ཚུལ་
གསལ་ལ་མ་འདྲེས་པ་འཇའ་ཚོན་གྱི་མདངས་བཞིན་དུ་འཆར་བ་ཡིན་ཏེ། རྗེ་བླ་མས།
དེ་ལྟར་མགོན་ཁྱོད་ཆོས་ཀྱི་དབྱིངས་ལས་ཅུང་ཟད་གཡོབ་མེད་བཞིན་དུ། །དུ་མའི་
ཤེས་བྱ་གསལ་བར་སྣང་བ་མེ་ལོང་ནང་དུ་གཟུགས་བརྙན་ནམ། །ནམ་མཁའི་ལམ་
ན་འཇའ་ཚོན་བཞིན་དུ་སོ་སོར་མ་འདྲེས་རྫོགས་པ་མཁྱེན། །ཞེས་གསུངས་པ་ལྟར་རོ།
ལ་ལ་དག་བདེན་གཉིས་ཅིག་ཅར་གཟིགས་པ་དང་། དོན་དམ་ལ་གཟིགས་པའི་ངོར་
ཀུན་རྫོབ་མི་འཆར་བ་ནང་འགལ་ལོ་སྙམ་པ་ནི་རིགས་ལམ་མ་བྱང་བའི་སྐྱོན་ཡིན་ཏེ།
དཔེར་ན་རས་སྔོན་པོའི་སྟེང་དུ་ཤེལ་གོང་བཞག་པའི་ཚེ་གཉིས་ཀ་ཅིག་ཅར་མཐོང་ཡང་
སོ་སོའི་རྣམ་པ་མ་འདྲེས་པར་མཐོང་དགོས་ཀྱི་ཤེལ་གོང་སྔོན་པོར་འཆར་མི་དགོས་ཤིང་
རས་དྭངས་གསལ་ཅན་དུ་མཐོང་མི་དགོས་པ་བཞིན་ནོ།། ༈ གཉིས་པ་སྟོབས་བཅུའི་
ཡོན་ཏན་ལ་བསྟོད་པ་ནི། རྩ་བ་ལས།
།མཐར་ཐུག་དབྱིངས་ལས་མ་གཡོས་རྩེ་གཅིག་ཏུ།
།མཉམ་པར་བཞག་བཞིན་སེམས་ཅན་ཁམས་སྣ་ཚོགས།
།མ་འདྲེས་གསལ་ལེར་གཟིགས་པས་རང་རང་གི་
།བསམ་པ་ཇི་བཞིན་གང་འདོད་ཆོས་རྣམས་སྟོན།
ཞེས་བྱུང་། ཤོ་ལོ་ཀ་འདིས་རྣམ་པ་ཐམས་ཅད་མཁྱེན་པའི་བདག་རྐྱེན་ལ་བརྟེན་ནས་



155
རིག་བྱེད་མའི་བསྟོད་འགྲེལ།
གཞན་དོན་སྒྲུབ་ཚུལ་གྱི་རིམ་པ་ཆ་ཚང་བ་ཞིག་སྟོན་པར་སྣང་ལ། དེ་ཡང་མདོ་སྡེ་རྒྱན་
གྱི་དགོངས་པ་བཞིན་ཟག་མེད་ཡེ་ཤེས་སྡེ་ཚན་ཉེར་གཅིག་ལ་རི་རེ་བཞིན་སྦྱར་ཏེ་རྒྱུ་
འབྲས་ཡོངས་རྫོགས་རེ་བཤད་དུ་ཡོད་ཀྱང་། བྱང་ས་ལས། སྟོབས་བཅུ་གཙོ་བོར་
སྨོས་པ་བཞིན། འཇུག་པ་རྩ་འགྲེལ་དང་བསྟོད་སྤྲིན་རྒྱ་མཚོ་སོགས་སུ་གཙོ་བོ་སྟོབས་
བཅུ་དང་སྦྱར་བ་དང་མཐུན་པར་འདིར་ཡང་དེའི་དབང་དུ་བྱས་ནས་བཤད་པར་བྱའོ།
དེ་ཡང་ཆོས་ཀྱི་དབྱིངས་ལ་རྩེ་གཅིག་ཏུ་ཞུགས་པའི་ངང་ནས་ཆོས་ཅན་ཀུན་རྫོབ་པ་རྣམས་
གཟིགས་ཚུལ་ཤོ་ལོ་ཀ་དང་པོར་སོང་ཟིན་པས་སླར་འཆད་མི་དགོས་སྙམ་ན། སྔ་མ་
ནི་བདེན་གཉིས་གཟིགས་ཚུལ་གྱི་ཆ་ནས་རྣམ་མཁྱེན་དུ་འཇོག་ཚུལ་བསྟན་པ་ཡིན་ལ།
འདིར་སྟོབས་བཅུའི་སྒོ་ནས་གཞན་དོན་སྒྲུབ་ཚུལ་གྱི་རྩ་བར་བསྟན་པ་ཡིན་ནོ། །དེ་ལ་
ཁོ་ན་རེ། གཞན་དོན་སྒྲུབ་པ་རྗེས་ཐོབ་ཀྱི་བྱ་བ་ཡིན་ཞིང་། དེ་ལ་འདི་དང་འདི་བྱའོ་
སྙམ་པའི་ཀུན་སློང་གཏོང་དགོས་པས་ཆོས་དབྱིངས་ལ་རྩེ་གཅིག་ཏུ་མཉམ་པར་བཞག་
པ་དང་འགལ་སྙམ་ན། འདི་ལྟ་བུའི་འཕྲིན་ལས་ཕུན་ཚོགས་འབྱུང་བ་ཀུན་སློང་གི་རྩོལ་
བ་མི་དགོས་པར་མ་ཟད། དེ་འདྲའི་རྩོལ་བ་ཉེ་བར་ཞི་བ་དགོས་ཏེ། སླད་ཀྱི་ཀུན་སློང་
གི་རྩོལ་བ་བསྐྱར་མ་ལ་ལྟོས་ན་མར་མེའི་འོད་བཞིན་དུ་ཕྱོགས་རེ་བ་དང་དུས་ཉི་ཚེ་བ་ ་
ཙམ་དུ་འགྱུར་ལ། འདིར་ཀུན་སློང་གི་རྒྱུ་བ་གཏན་དུ་ལོག་ཀྱང་སྔོན་གྱི་སྨོན་ལམ་གྱི་
དབང་གིས་ཕྱོགས་དུས་རྒྱར་མ་ཆད་པར་འཁོར་བ་མ་སྟོངས་བར་དུ་མཁའ་ཁྱབ་ཀྱི་འཇིག་
རྟེན་ཀུན་ཏུ་འཕྲིན་ལས་ལྷུན་གྱིས་གྲུབ་པར་འཇུག་པ། དཔེར་ན་ཉི་མའི་དཀྱིལ་འཁོར་
ལ་ཀུན་སློང་མེད་ཀྱང་དུས་ལས་མི་ཡོལ་བར་འཇིག་རྟེན་སྣང་བར་བྱེད་པ་དང་། ཡིད་
བཞིན་གྱི་ནོར་བུ་དང་དཔག་བསམ་གྱི་ཤིང་ལས་དགོས་འདོད་འབྱུང་བ་ལྟ་བུ་ཡིན་པའི་
ཕྱིར། རྒྱུད་བླ་མ་ལས། བརྒྱ་བྱིན་རྔ་སྤྲིན་ཚངས་པ་དང་། །ཉི་མ་ནོར་བུ་རིན་ཆེན་



156
རིག་བྱེད་མའི་བསྟོད་འགྲེལ།
བཞིན། །ཞེས་དང་། འཇུག་འགྲེལ་ལས། སངས་རྒྱས་བཅོམ་ལྡན་འདས་དེ་དག་དེ་
ལྟར་རྣམ་པར་རྟོག་པ་མི་མངའ་ཞིང༌། ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་
དང་འདྲ་བར་ཇི་ལྟར་འཚམ་པར་སེམས་ཅན་དོན་སྒྲུབ་པ་ལྷུར་མཛད་ཅིང་ཆོས་ཀྱི་
དབྱིངས་ལས་སྐད་ཅིག་ཀྱང་མི་བསྐྱོད་ལ། སེམས་ཅན་འདུལ་བའི་དུས་ལས་ཀྱང་མི་
འདའ་བ་ཞེས་སོགས་གསུངས་སོ། །དེས་ན་རྣམ་རྟོག་གི་རྒྱུ་བ་མཐའ་དག་ལོག་པའི་
སྟོབས་ཀྱིས་དེ་བཞིན་ཉིད་ལས་སླར་མི་ལྡང་ཞིང་། དེ་བཞིན་ཉིད་དང་རོ་གཅིག་པའི་
ཡེ་ཤེས་ཀྱི་སྐུ་ལ་རྟག་ཏུ་བཞུགས་པའི་སྟོབས་ཀྱིས་ཉི་མ་དང་དེའི་འོད་ཟེར་བཞིན་འཕྲིན་
ལས་ལྷུན་གྲུབ་ཏུ་འབྱུང་བས། འདིའི་ཚེ་ཆོས་དབྱིངས་ལ་མཉམ་པར་བཞག་པ་དང་།
རྗེས་ཐོབ་ཀྱི་མཛད་པ་སྒྲུབ་པ་གཉིས་མི་འགལ་བར་མ་ཟད་ཕན་ཚུན་རྩ་བ་ལྟ་བུར་འགྲོ་
སྟེ། བདེན་གཉིས་ལས། གང་ཚེ་ཤེས་དང་ཤེས་བྱ་དང་། །བདག་ཉིད་རྗེས་སུ་མི་
མཐོང་བ། །དེ་ཚེ་མཚན་མ་མི་འབྱུང་ཕྱིར། །གནས་པ་བརྟན་ཕྱིར་མི་བཞེངས་སོ།
ཞེས་དང་། དབུ་མ་འཇུག་པར། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང་། །ཡིད་
བཞིན་ནོར་བུ་ཇི་བཞིན་རྣམ་མི་རྟོག །འགྲོ་གྲོལ་བར་དུ་འཇིག་རྟེན་འབྱོར་སླད་རྟག །འདི་
ནི་སྤྲོས་དང་བྲལ་ལ་སྣང་བར་འགྱུར། །ཞེས་སོ། །ཁ་ཅིག་འདི་རྟག་ཏུ་མཉམ་གཞག་
ལ་གནས་པའི་དབང་གིས་དེའི་རྒྱུད་ལ་རྗེས་ཐོབ་ཡེ་ཤེས་མེད་པར་འདོད་པ་མི་འཐད་
དེ། རྒྱུད་བླ་ཐོགས་འགྲེལ་ལས། དེའི་རྗེས་ལ་ཐོབ་པ་ཤེས་བྱ་ཐམས་ཅད་ཀྱི་ཡེ་ཤེས་
ནི་ཤེས་བྱའི་དངོས་པོ་མ་ལུས་པ་རྣམ་པ་ཐམས་ཅད་ལ་འཇུག་པས་ན་འོད་ཟེར་གྱི་དྲ་བ་
འཕྲོ་བ་དང་ཆོས་མཚུངས་སོ། །ཞེས་གསུངས་ཤིང་། རྗེས་ཐོབ་ཏུ་འཇོག་ཚུལ་ཡང་།
དགོངས་པ་རབ་གསལ་ལས། རྗེས་ལ་ཐོབ་པ་ཞེས་པའི་རྗེས་ཀྱི་དོན་ནི་མཉམ་གཞག་
ལས་ལངས་པའི་རྗེས་ཞེས་དུས་སྔ་ཕྱིའི་རྗེས་མིན་གྱི། མཉམ་གཞག་དེའི་སྟོབས་ཀྱིས་



རིག་བྱེད་མའི་བསྟོད་འགྲེལ། 167
ཐོབ་པའམོ། བྱུང་བའི་དོན་ནོ། །ཞེས་གསལ་བར་གསུངས་སོ། །དེའི་འོག་ཏུ་སྟོབས་
བཅུའི་སྒོ་ནས་གཞན་དོན་སྒྲུབ་ཚུལ་དངོས་བཤད་པ་ལ། སྤྱིར་སྟོབས་བཅུའི་གོ་རིམ་
འདྲེན་ཚུལ་ཡང་མི་འདྲ་བ་དུ་མ་ཡོད་དེ། བྱང་ས་ལས གནས་དང་གནས་མིན་ལས་
ཀྱི་རྣམ་སྨིན། བསམ་གཏན་དང་རྣམ་ཐར། དབང་པོ་མཆོག་དམན། མོས་པ་སྣ་
ཚོགས། ཁམས་སྣ་ཚོགས། ཐམས་ཅད་དུ་འགྲོ་བའི་ལམ། སྔོན་གནས་རྗེས་དྲན།
འཆི་འཕོ་དང་སྐྱེ་བ། ཟག་པ་ཟད་པ་མཁྱེན་པའི་སྟོབས་བཅུ་གསུངས་ཤིང་། གོ་རིམ་
དེ་ལྟར་གསུངས་པའི་རྒྱུ་མཚན་གསུམ་གསུངས་སོ། །ཉི་སྣང་ལས་བཤད་ཚུལ་དེ་དང་
མཐུན་ལ། རྒྱན་སྣང་དང་འགྲེལ་ཆུང་ལས་བསམ་གཏན་དང་རྣམ་ཐར་མཁྱེན་པའི་
དོད་དུ། ཀུན་ནས་ཉོན་མོངས་དང་རྣམ་བྱང་མཁྱེན་པ་ཞེས་གསུངས་ཀྱང་། གསེར་
ཕྲེང་ལས། མཐར་གནས་དགུའི་རོ་མྱང་བས་ཀུན་ནས་ཉོན་མོངས་པ་དང་། དེ་མི་
དམིགས་པས་རྣམ་པར་བྱང་བ་ཞེས་སྔ་མ་དང་དོན་མཐུན་པར་གསུངས་སོ། །འཇུག་
འགྲེལ་ལས། ས་བཅུ་པའི་མདོ་དང་བསྟུན་ཏེ། མོས་པ་དང་། ཁམས་དང་། དབང་
པོ་དང་། ཐམས་ཅད་དུ་འགྲོ་བའི་ལམ་དང་། བསམ་གཏན་དང་རྣམ་ཐར་མཁྱེན་པ་
ཞེས་གོ་རིམ་སྔ་མར་མི་མཐུན་ཞིང་དང་པོ་གཉིས་དང་ཕྱི་མ་གསུམ་འདྲའོ། །རྗེས་འཇམ་
དབྱངས་ལ་བསྟོད་པར་ཡང་། ཕྱི་མ་བཞིན་གསུངས་ལ། འདི་ཡང་དེ་དང་སྒོ་བསྟུན་
པར་སྣང་ཞིང་། དེ་ལ་གནས་དང་གནས་མིན་མཁྱེན་པའི་སྒོ་ནས་བྱ་བ་དང་བྱ་བ་མ་
ཡིན་པ་ཐམས་ཅད་སོ་སོར་འབྱེད་པས་མདོར་བསྟན་དང་། དེའི་འོག་མ་བཞིས་སྣོད་
དུ་རུང་མི་རུང་གི་གདུལ་བྱ་ངོས་བཟུང་བ་ཡིན་ཏེ། རྒྱུད་བླ་མར། གང་དག་མོས་དགེ་
ཕུན་སུམ་ཚོགས་ལྡན་བློ། །དེ་དག་རྗེས་སུ་བཟུང་ཕྱིར། ཞེས་མོས་པ་ཕུན་སུམ་ཚོགས་
པ། དགེ་བའི་ལས་བསོད་ནམས་ཀྱི་མཐུ་ཅན། དབང་པོ་གསལ་བའི་བློ་དང་ལྡན་པ་



158
རིག་བྱེད་མའི་བསྟོད་འགྲེལ།
གསུམ་དགོས་པར་གསུངས་ལ། དེ་གསུམ་ནི། མོས་པ་སྣ་ཚོགས་དང་། ལས་ཀྱི་
རྣམ་སྨིན་དང་། དབང་པོ་མཆོག་དམན་མཁྱེན་པ་གསུམ་གྱིས་འགྲུབ་བོ། །དེ་དག་
གི་རྩ་བ་བག་ལ་ཉལ་གྱི་ས་བོན་ནམ་ཁམས་མི་འདྲ་བའི་དབང་གིས་འབྱུང་བས། འདིར་
ཡང་། མཉམ་པར་གཞག་བཞིན་སེམས་ཅན་ཁམས་སྣ་ཚོགས། །མ་འདྲེས་གསལ་
ལེར་གཟིགས་པས། ཞེས་ཁམས་སྣ་ཚོགས་མཁྱེན་པའི་སྟོབས་དངོས་སུ་བསྟན་ནས་
གཞན་བཞི་དོན་གྱིས་བསྡུས་ཏེ་གདུལ་བྱའི་ཁྱད་པར་གསུངས་སོ། །དེ་ནས་སྟོབས་ལྷག་
མ་ལྔས་གདུལ་བྱ་དེ་དག་གོང་དུ་འཁྲིད་ཚུལ་སྟོན་པ་ལ། རང་རང་གི། བསམ་པ་ཇི་
བཞིན་གང་འདོད་ཆོས་རྣམས་སྟོན། ཞེས་གསུངས་ཏེ། ཐམས་ཅད་དུ་འགྲོ་བའི་ལམ་
མཁྱེན་པས་འཁོར་བ་དང་ངན་སོང་སོགས་ཀྱི་ལམ་ལས་བཟློག་སྟེ་བསམ་པ་མཆོག་དམན་
གྱི་གོ་རིམ་བཞིན་ཆོས་བསྟན་ནས་མངོན་མཐོ་དང་ངེས་ལེགས་ཀྱི་ལམ་ལ་འགོད་ཚུལ་
སྤྱིར་བསྟན། དེ་ནས་བསམ་གཏན་དང་རྣམ་ཐར་མཁྱེན་པས་ཉོན་མོངས་མངོན་གྱུར་
མགོ་གནོན་པའི་ཐབས་ལ་སྦྱོར། སྔོན་གནས་རྗེས་དྲན་དང༌། འཆི་འཕོ་སྐྱེ་བ་དྲན་པ་
གཉིས་ཀྱིས་རྟག་ཆད་ཀྱི་མཐའ་སྤོང་ཞིང་། འཁོར་བ་གཏིང་མཐའ་མེད་ཚུལ་ལ་འཇིགས་
པའི་ངེས་འབྱུང་དང་མར་ཤེས། རང་ཉམས་ལ་དཔགས་པའི་བྱམས་སྙིང་རྗེ་བྱང་ཆུབ་
ཀྱི་སེམས་བསྒོམ་པ་སོགས་ལ་སྦྱོར། ཟག་པ་ཟད་པ་མཁྱེན་པའི་སྟོབས་ཀྱིས་འཁོར་བའི་
སྡུག་བསྔལ་ཕྲ་རགས་གྱི་རྩ་བ་ཉོན་མོངས་པ་དང་དེའི་བག་ཆགས་ཤེས་སྒྲིབ་ཀྱིས་བསྡུས་
པ་མཐའ་དག་ཟད་པར་སྤོང་བའི་ལམ་ལ་སྦྱོར་བ་སྟེ། བྱང་ས་ལས། སེམས་ཅན་ཐམས་
ཅད་ཀྱི་དགོས་པ་བྱེད་ནུས་པ་དང་། ཐེ་ཚོམ་ཐམས་ཅད་གཅོད་ནུས་པ་ནི་དེ་བཞིན་
གཤེགས་པའི་མཛད་པ་གསུམ་པ་སྟེ། དེ་ནི་དེ་བཞིན་གཤེགས་པས་སྟོབས་བཅུས་སྒྲུབ་
པར་མཛད་དོ། །ཞེས་གསུངས་པ་བཞིན། མདོར་ན་འགྲོ་བ་ཞི་བའི་འཕྲིན་ལས་མངོན་
---
--



iss
རིག་བྱེད་མའི་བསྟོད་འགྲེལ།
མཐོ་ལ་འགོད་པ་ནས་མི་གནས་པའི་མྱང་འདས་ལ་འགོད་པའི་བར་གཞན་དོན་འཕྲིན་
ལས་ཡོངས་སུ་རྫོགས་པས་བདག་རྐྱེན་བྱེད་ཚུལ་ཡེ་ཤེས་ཆོས་སྐུའི་ཐུན་མོང་མ་ཡིན་
པའི་ཡོན་ཏན་གྱི་གཙོ་བོ་མཐིལ་ཕྱིན་པར་བརྗོད་པ་ཡིན་ནོ། །སྟོབས་སུ་འཇོག་ཚུལ།
སྟོབས་སོ་སོའི་རྣམ་གཞག་མངོན་པ་གོང་འོག་གི་འདོད་པ་མི་འདྲ་བའི་ཚུལ་སོགས་བརྗོད་
པར་བྱ་བ་མང་ཡང་མ་སྤྲོས་སོ།། ༈ གཉིས་པ་སྔགས་ཀྱི་ཐུན་མོང་མ་ཡིན་པའི་དབང་
དུ་བྱས་ནས་བསྟོད་པ་ལ། སྤྱི་དོན་དང་། གཞུང་དོན་གཉིས། དང་པོ་ནི། གསུང་གི་
ཡོན་ཏན་རྣམས་གསང་དབང་གི་ལམ། ཀུན་རྫོབ་མའི་རྫོགས་རིམ་གྱི་ལག་རྗེས་སུ་བསྟན་
པ་ན། ཐུགས་ཀྱི་ཡོན་ཏན་རྣམས་ཤེར་དབང་གི་ལམ་དོན་དམ་འོད་གསལ་གྱི་རྫོགས་
རིམ་བསྒོམ་པའི་ལག་རྗེས་སུ་འགྲུབ་པོ། །དེ་ལྟ་བུའི་འོད་གསལ་གྱི་ཡེ་ཤེས་བདེ་སྟོང་
དབྱེར་མི་བྱེད་པ་དེ་ཆོས་ཕུང་བརྒྱད་ཁྲི་བཞི་སྟོང་གི་བརྗོད་དོན་ཀུན་ལ་རྒྱས་འདེབས་
པའི་ཁྱབ་བྱེད་ལྟ་བུ་དང་། དེ་དག་གི་སྙིང་པོའི་དོན་མཐར་ཐུག་པ་ཡིན་ཏེ། རྡོ་རྗེ་ཕྲེང་
བ་ལས། ཆོས་ཕུང་བརྒྱད་ཁྲི་བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱའོ། །ཞེས་
དང་། རིམ་ལྔ་ལས། ཆོས་ཕུང་བརྒྱད་ཁྲི་བཞི་སྟོང་ནི། །ཐུབ་པ་ཆེན་པོས་གསུངས་
པ་ལས། །མངོན་པར་བྱང་ཆུབ་མཚན་ཉིད་ནི། །སྙིང་པོ་ལས་ནི་སྙིང་པོ་ར་གསུངས།
ཞེས་དང་། གསང་བ་གྲུབ་པ་ལས། དེ་ལས་གཞན་དག་ཡོད་མིན་པས། །བདེ་ཆེན་
ལས་གཞན་གསུངས་པ་མེད། །ཅེས་སོ། །མདོ་རྒྱུད་ཐམས་ཅད་ཀྱིས་འོད་གསལ་བདེ་
བ་ཆེན་པོའི་ཡེ་ཤེས་བསྟན་པར་གསུངས་པའི་དོན་ནི། ཕར་ཕྱིན་ཐེག་པ་སོགས་ལས་
དངོས་སུ་དེ་ཉིད་བསྟན་པ་མིན་ཡང་། དེའི་ཡུལ་གྱི་སྟོང་ཉིད་དཔྱིས་ཕྱིན་པར་བསྟན་
ནས་རིམ་གྱིས་དེ་ཉིད་བདེ་བ་ཆེན་པོའི་ཡེ་ཤེས་ཀྱི་སྒོ་ནས་ཡུལ་དུ་བྱེད་པའི་འོད་གསལ་
དངོས་ལ་འཁྲིད་བཞེད་པ་ཡིན་པས། མཐར་ཐུག་གི་དགོངས་གཞིའི་ཆ་ནས་མདོ་རྒྱུད་



160
རིག་བྱེད་མའི་བསྟོད་འགྲེལ། 160
མཐའ་དག་གིས་འོད་གསལ་དེ་ཉིད་བསྟན་པར་གསུངས་པ་ཡིན་ཏེ། རིམ་ལྔ་གསལ་
སྒྲོན་ལས། གང་ལ་བསམ་ནས་གསུངས་པའི་དགོངས་གཞིའི་དོན་དེ་རྣལ་འབྱོར་བླ་
མེད་པའི་ལམ་ཐུན་མོང་མ་ཡིན་པ་ཡིན་ཀྱང་། དེ་ལ་བསམ་ནས་སྒྲ་གཞན་གྱིས་བསྟན་
པའི་སྒྲས་ཟིན་གྱི་དོན་དེ་རྒྱུད་སྡེ་འོག་མའི་ལམ་ལ་ཡང་མི་འགལ་བ་ཡིན་ཏེ། འདི་སྐབས་
མང་པོ་ཞིག་ཏུ་གསུང་རབ་འགྲེལ་པ་ལ་ཤིན་ཏུ་མཁོ་བ་ཅིག་སྣང་ངོ༌། །ཞེས་གསུངས་
པའི་ཕྱིར་རོ། །དེར་མ་ཟད་ཀུན་མཁྱེན་འཇམ་དབྱངས་བཞད་པས། གྲུབ་མཐའ་འོག་
མའི་ལྟ་བ་གོང་མའི་སྟེགས། །ཞེས་གསུངས་པ་ལྟར། བྱེ་སྨྲའི་ལུགས་ཀྱི་གང་ཟག་
གི་བདག་མེད་རགས་པའི་ལྟ་བ་ཚུན་ཆད་འོད་གསལ་འགྲུབ་པའི་ཡན་ལག་ཏུ་འཁྱེར་
དགོས་པ་ཤེས་པའི་ཕྱིར་དུ། བརྟག་པ་ཕྱི་མའི་ལེའུ་བརྒྱད་པར། དེ་ལ་བྱེ་བྲག་སྨྲ་བ་
བསྟན། །མདོ་སྡེ་པ་ཡང་དེ་བཞིན་ནོ། །དེ་ནས་རྣལ་འབྱོར་སྤྱོད་པ་ཉིད། །དེ་ཡི་རྗེས་
སུ་དབུ་མ་པ། །སྔགས་ཀྱི་རིམ་པ་ཀུན་ཤེས་ནས། །དེ་རྗེས་ཀྱི་རྡོ་རྗེ་བསྟན། ཞེས་
གསུངས་པ་ཡིན་ཏེ། བརྟག་གཉིས་རྣམ་བཤད་ལས། གྲུབ་མཐའ་བཞི་སྟོན་པ་ནི་གཙོ་
བོར་བདག་མེད་པའི་ལྟ་བ་གཏན་ལ་འབེབས་པའི་ཆེད་ཡིན་ཏེ། བླ་མེད་ཀྱི་རྒྱུད་སྡེར་
ལྷན་སྐྱེས་ཀྱི་བདེ་བ་བསྐྱེད་པའི་གནད་དུ་མ་གསུངས་པ་ནི་ཡུལ་ཅན་ཁྱད་པར་བ་བདེ་
བ་ཆེན་པོ་དེ་ཉིད་བསྒོམ་པའི་ཕྱིར་དུ་ཡིན་ལ། དེ་ཁོ་ན་ཉིད་ཀྱི་དོན་ཡང་གྲུབ་མཐའ་
སྨྲ་བ་གཞན་གསུམ་གྱིས་ཇི་ལྟར་གཏན་ལ་ཕབ་པ་རྣམས་མ་ཤེས་ན་དྲང་དོན་དང་ངེས་
དོན་གྱི་མདོ་སྡེ་རྣམས་ལས་ལྟ་བའི་རིམ་པ་དུ་མ་གསུངས་པ་དང་། གྲུབ་མཐའ་གོང་
འོག་རྣམས་ཀྱིས་བདག་མེད་གཏན་ལ་འབེབས་པའི་དགག་བྱ་ཕྲ་རགས་རྣམས་ཀྱི་
དམིགས་པ་གང་ཡང་མི་ཕྱེད་ཅིང་། དེ་ལྟར་ན་དབུ་མའི་ལྟ་བ་ཡང་ལེགས་པར་མི་རྟོགས་
པས་བདེ་སྟོང་སྦྱོར་བའི་ལྟ་བ་སྒྲོ་འདོགས་ལེགས་པར་ཆོད་པ་མི་རྙེད་པའི་ཕྱིར། དང་



it
.
རིག་བྱེད་མའི་བསྟོད་འགྲལ།
པོ་བྱེ་བྲག་སྨྲ་བ་བསྟན། ཞེས་སོགས་གསུངས་པ་ཡིན་ནོ། །ཞེས་འདོམས་པར་མཛད་
པ་ལྟར་རོ། །མདོ་སྡེ་ལས་ཆུ་བོ་ཐམས་ཅད་རྒྱ་མཚོར་འབབ་ཅིང་གཞོལ་བ་ལྟར་གསུང་
རབ་མཐའ་དག་ཆོས་ཉིད་ལ་གཞོལ་བར་གསུངས་པའི་རྩ་བ་ཡང་འདི་ལ་ཐུག་ཅིང་། དེ་
ལྟར་མདོ་རྒྱུད་ཀུན་གྱི་སྙིང་པོའི་དོན་ཡིན་པར་མ་ཟད། རྣལ་འབྱོར་མ་རྒྱུད་ཀྱི་སྐབས་
འདིར་རང་གི་སྒོས་ཆོས་ལྟ་བུའི་བརྗོད་བྱའི་གཙོ་བོ་ཡིན་ཏེ། ཕ་རྒྱུད་མ་རྒྱུད་གཉིས་
ཀྱི་འཇོག་བྱེད་ཀྱང་། ཞི་བ་པོ་དང་། ལྷ་ཚོགས་ཡབ་ཡུམ་ཤས་ཆེ་ཆུང་། ཞལ་ཕྱག་
མཉམ་མི་མཉམ། གླེང་གཞི་ཐོག་མེར་སྨོས་ཚུལ། གདུལ་བྱ་གང་གཙོ་སོགས་སྔ་མ་
རྣམས་ཀྱི་བཤད་ཚུལ་སྣ་ཚོགས་ཡོད་ཀྱང་། རང་ལུགས་འཐད་ལྡན་ནི་ཀུན་རྫོབ་སྒྱུ་
མའི་སྐུ་དང་དོན་དམ་འོད་གསལ་གཉིས་གཙོ་བོར་སྟོན་ཚུལ་གྱིས་འཇོག་དགོས་ཏེ། གུར་
གྱི་ལེའུ་བཅུ་གསུམ་པ་ལས། ཤེས་རབ་ཕ་རོལ་ཕྱིན་པའི་ཐབས། །འདི་ནི་རྣལ་འབྱོར་
མར་བརྗོད་དོ། །ཕྱག་རྒྱ་ཆེན་པོ་རབ་སྦྱོར་བས། །གང་ཕྱིར་དེ་ཉིད་ལ་འཇུག་པ། །རྣལ་
འབྱོར་མ་ཡི་རྒྱུད་ཅེས་བྱ། །ཞེས་དང་། གྲུབ་ཆེན་ནག་པོ་སྤྱོད་པས། རྣལ་འབྱོར་གྱི་
ནི་རྒྱུད་རྣམས་སུ། །འདི་སྐད་ཅེས་སོགས་པས་གང་གསུངས། །དེ་ནི་རྣལ་འབྱོར་མ་
རྒྱུད་དུ། །མེ་སྟེ་གཞན་དག་སོག་མ་འདྲ། །ཞེས་གླེང་གཞིའི་ཨེ་ཝཾ་གྱི་དོན་བདེ་སྟོང་
གི་ཡེ་ཤེས་མ་རྒྱུད་ཀྱི་བརྗོད་བྱའི་གཙོ་བོར་གསུངས་སོ། །ཁྱད་པར་དུ་རྒྱུད་འདི་ཉིད་
ལས་བདེ་སྟོང་གི་ཡེ་ཤེས་རྩལ་དུ་བཏོན་ནས་འཆད་པའི་ཚུལ་ནི། ལེའུ་དང་པོའི་མགོར།
དངོས་པོ་ཉིད་ཀྱིས་རྣམ་གྲོལ་ཞིང་། །དངོས་པོའི་འཆིང་བས་འཆིང་བར་འགྱུར། །ཞེས་
དངོས་པོའི་རང་བཞིན་སྟོང་ཉིད་མ་ཤེས་པས་འཆིང་ཞིང་ཤེས་ན་གྲོལ་ཚུལ་དང་། སྟོང་
པ་ཉིད་དེ་ཡུལ་ཅན་བདེ་བ་ཆེན་པོའི་ཡེ་ཤེས་ཀྱིས་རྟོགས་པ་ལ་ལུས་ལ་གནད་དུ་བསྣུན་
དགོས་ཤིང་། གང་ལ་གནད་དུ་བསྣུན་པའི་རྩའི་གནད་སོགས་སྟོན་པར། ལུས་ལ་ཡེ་



162
རིག་བྱེད་མའི་བསྟོད་འགྲེལ།
ཤེས་ཆེན་པོ་གནས། །ཞེས་སོགས་གསུངས་པ་དང་། མདོར་ན་རྒྱུད་ཀྱི་འགོར། ཨེ་
ཝཾ་མ་ཡ་ཞེས་ཨེ་གྲུ་གསུམ་བྷ་གའི་རྣམ་པ་དང་། མཇུག་རྫོགས་མཚམས་སུ་ཡང་། བདེ་
ཆེན་སྟེར་བའི་ཟེའུ་འབྲུ་ལ། ཨཱཡི་རྣམ་པའོ་ཞེས་བདེ་སྟོང་མཚོན་པའི་ཨཡིག་ཐོག་
མཐའ་གཉིས་ཀར་སྦྱར་བའི་བར་དུ་རྒྱུད་རྫོགས་པར་ཆུད་པས་དེ་ཉིད་བརྗོད་བྱའི་གཙོ་
བོ་གཅིག་བུར་སྟོན་པ་ཡིན་ནོ། །ཡུལ་སྟོང་པ་ཉིད་གང་དང་བདེ་སྟོང་སྦྱོར་བའི་སྟོང་
པ་ཡང་གྲུབ་ཆེན་མཚོ་སྐྱེས་ཀྱི་བཞེད་པ་ལྟར་ཐལ་འགྱུར་བའི་ལུགས་བཞིན་བྱེད་དགོས་
ཏེ། བརྟག་པ་དང་པོའི་ལྔ་པ་དེ་ཁོ་ན་ཉིད་ཀྱི་ལེའུ་ལས། ངོ་བོ་གཟུགས་མེད་མཐོང་
བ་མེད། །སྒྲ་མེད་ཐོས་པ་པོ་ཡང་མེད། །ཅེས་པ་ནས། སེམས་དང་སེམས་ལས་བྱུང་
བ་མེད། །ཅེས་སོགས་དང་། དེའི་དཀའ་འགྲེལ་པདྨ་ཅན་ལས། ངོ་བོ་ཉིད་ཀྱི་གཟུགས་
ལ་སོགས་པའི་རང་བཞིན་མེད་དེ། ངོ་བོ་མེད་ཅེས་བྱ་བ་འི་དོན་ཏོ། །ཞེས་དང་། རྣམ་
པ་ཐམས་ཅད་ཀྱི་ཐམས་ཅད་དུ་དངོས་པོ་མེད་པ་ལ་ཞེས་སོགས་རྩ་ཤེས་ཀྱི། དངོས་
པོ་གང་དག་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་པ་དང་ཚུལ་མཐུན་
པར་བཤད་དོ། །བྷ་ཝ་བྷ་དྲ་སོགས་ཀྱིས་རྒྱུད་འདི་རྣལ་འབྱོར་སྤྱོད་པའི་དབུ་མ་པའི་
ལུགས་སུ་བཀྲལ་ཞིང་། ཤནྟི་པས་སེམས་ཙམ་དུ་བཀྲལ་ལ། དེའི་རྒྱུ་མཚན་ཡང་།
འདི་ཉིད་ཀྱི་བཤད་པའི་རྒྱུད་གུར་གྱི་དྲུག་པ་ལས། ཡུལ་དང་དབང་པོའི་རང་བཞིན་
ནི། །སེམས་ལས་ཕྱི་རོལ་གྱུར་མེད་ཀྱང་། །གཟུགས་སོགས་སོ་སོར་སྣང་བ་རྣམས།
སེམས་ཉིད་ཁོ་ན་སྣང་བ་ཡིན། །ཞེས་དང་། ཕྱི་ཡིན་དོན་དུ་བཏགས་པ་སྟེ། །ཐམས་
ཅད་སེམས་ཀྱི་རྣམ་འཕྲུལ་ཞིང་། །ཞེས་སོགས་ལ་བརྟེན་པར་སྣང་ཡང་། །དེ་ནི་དཔལ་
ལྡན་ཟླ་བས། དེས་ན་སེམས་ལས་གཞན་པའི་བྱེད་པ་པོ། །འགོག་གི་གཟུགས་ཉིད་
འགོག་པ་མ་ཡིན་ནོ། །ཞེས་པ་ལྟར་སེམས་གཙོ་བོར་སྟོན་པ་ཡིན་གྱི། ཕྱི་དོན་བཀག་
པ་ཐམ



རིག་བྱེད་མའི་བསྟོད་འགྲེལ།
པ་མིན་ནོ། །དེར་མ་ཟད་གུར་ལས། ཀུན་རྫོབ་ཏུ་ནི་འཇིག་རྟེན་ཡོད། །དཔྱད་པས་
གང་ནའང་འཇིག་རྟེན་ཅི། །ཞེས་ཆོས་ཐམས་ཅད་དོན་དམ་པར་མེད་མཉམ་དང་། ཐ་
སྙད་དུ་ཡོད་མཉམ་དུ་གསུངས་པ་ལས་མཚན་ཉིད་གསུམ་ལ་བདེན་པར་ཡོད་མེད་ཁྱད་
དབྱེ་བའི་ཟུར་ཙམ་ཡང་མེད་པས་སེམས་ཙམ་དང་མཐུན་པའི་གནས་མེད་དོ། །བོད་
སྔ་མ་ཁ་ཅིག་སེམས་ཙམ་དང་ཐལ་རང་གི་ལུགས་ཀུན་བཀག་ནས་དེའི་གོང་མར་ཁས་
འཆེ་བ་ནི་རང་ཉིད་སངས་རྒྱས་པའི་གྲུབ་མཐའ་བཞིའི་གྲངས་ནས་འབྱིན་པས་མི་འཐད་
ཅེས་བརྟག་གཉིས་རྣམ་བཤད་དུ་གསུངས་སོ། །དེས་ན་སྔགས་ཀྱི་བདེ་བ་ཆེན་པོའི་འཛིན་
སྟངས་སུ་བྱ་རྒྱུའི་སྟོང་ཉིད་མཐར་ཐུག་ནི་ཐལ་འགྱུར་བའི་ལུགས་ཀྱི་དེ་ཁོ་ན་ཡིན་པས།
ཟབ་མོ་དབུ་མའི་ལྟ་བ་དང་གསང་ཆེན་རྡོ་རྗེ་ཐེག་པ་གཉིས་མེད་མི་རུང་བར་ཟུང་དུ་འཇུག་
དགོས་པའི་རྩ་བ་ཡང་། །དེ་ལ་ཐུག་ཅིང་། དེའི་དབང་གིས་རྗེ་བླ་མས་རྒྱལ་བ་དབང་
པོའི་ཏོག་གི་སྤྱན་སྔར་དམ་བཅས་པ་བཞིན་དུ་དེ་ལྟ་བུའི་ལམ་བཟང་མཁས་པ་སྔ་མ་མང་
པོས་མ་ཐོན་པ་རྣམས་ལགམཐིལ་གྱི་རྫས་བཞིན་དུ་གསལ་བར་མཛད་པའི་བཀའ་དྲིན་
ནི་གངས་ཅན་པ་ཡོངས་ཀྱིས་འཁོར་ཐབས་མ་མཆིས་པས་ཟབ་མོའི་དོན་ལ་བག་ཆགས་
ཅི་ཐེབས་ཀྱི་སྒྲུབ་པའི་མཆོད་པ་ལྷུར་བྱའོ། །སྟོང་པ་དེ་ཉིད་ཡུལ་དུ་བྱེད་པའི་བདེ་བ་
ཡང་སྔར་བཤད་པ་ལྟར་ཕར་ཕྱིན་ཐེག་པ་དང་། རྒྱུད་སྡེ་འོག་མར་གསུངས་པའི་བདེ་
བས་མི་ཆོག་གི་ལྷན་སྐྱེས་ཀྱི་བདེ་བ་དགོས་ལ། ལྷན་སྐྱེས་ཀྱི་བདེ་བའི་ནང་ནས་ཀྱང་
ཞུགས་གནས་ཐིམ་གསུམ་བྱས་པ་ལས་དྷུ་ཏཱིའི་ནང་གི་གཏུམ་མོ་ཁྱད་པར་ཅན་འབར་
ཏེ། བྱང་སེམས་ཞུ་བ་ལམ་དེ་ཉིད་ནས་འོངས་པའི་དགའ་བ་གཞན་གསུམ་ལས་ཁྱད་
པར་དུ་གྱུར་པ་ཞིག་རྫོགས་རིམ་གྱི་ཐུན་མོང་མ་ཡིན་པའི་སྐབས་འདིའི་ལྷན་སྐྱེས་སུ་འཇོག་
གི་སྤྱིར་ལྷན་སྐྱེས་ཀྱི་བདེ་བ་ཙམ་ནི་དབང་དུས་དང་བསྐྱེད་རིམ་སོགས་སུ་ཡང་ཡོད་དེ།



རིག་བྱེད་མའི་བསྟོད་འགྲེལ། 164
སྔགས་རིམ་ལས། དེས་ན་དང་པོ་དབང་དུས་ཀྱི་དགའ་བཞི་དང་། དེ་ནས་བུམ་དབང་
གི་ལམ་བསྐྱེད་རིམ་གྱི་དུས་ཀྱི་དགའ་བཞི་དང་། ཞེས་པ་ནས། བྱང་སེམས་ནོར་བུའི་
ནང་དུ་གནས་ཤིང་ཕྱིར་མ་འཕོས་པའི་དུས་ཀྱི་ལྷན་སྐྱེས་སྐྱེ་བ་ཙམ་གྱི་ལམ་བསྒོམ་པ་
ལ་དབང་གསུམ་པ་བསྐུར་མི་དགོས་སོ། །ཞེས་དབང་བཞིའི་ལམ་ས་སོ་དང་འགྲེལ་
བའི་དགའ་བཞི་སོ་སོར་ཡོད་པས་ལྷན་སྐྱེས་ཐམས་ཅད་འོད་གསལ་གྱི་ལམ་འདིར་འདུ་
མི་དགོས་པར་གསུངས་སོ། །དེ་ལ་ཁ་ཅིག་ལྷན་སྐྱེས་ཀྱི་དགའ་བ་ནི་རྫོགས་རིམ་ཁོ་ནའི་
ཡིན་གྱི། བསྐྱེད་རིམ་ལ་མེད་དེ། བརྟག་པ་དང་པོའི་བརྒྱད་པ་ལས། རྫོགས་པའི་
རིམ་པའི་ཕྱོགས་ལ་ནི། འདི་ལྟར་ལྷན་ཅིག་སྐྱེས་རྣམ་བཞི། །ཞེས་རྫོགས་རིམ་དམིགས་
ཀྱིས་བསལ་བས་སོ་སྙམ་ན། དེ་ནི་བསྐྱེད་རིམ་ལ་ལྷན་སྐྱེས་ལ་བཞིར་འབྱེད་པ་མེད་
པར་ངེས་པ་དང་། རྫོགས་རིམ་པའི་མས་བརྟན་གྱི་མཚམས་ཤིག་ནས་དེ་ལྟར་འབྱེད
རྒྱུ་ཡོད་པར་སྟོན་གྱི། ཞེས་བསྐྱེད་རིམ་ལ་ལྷན་སྐྱེས་ཙམ་འཇོག་ཀྱང་། དེའི་ལྷན་སྐྱེས་
ལ་དགའ་བཞིར་འབྱེད་ཚུལ་མེད་པར་གསུངས་པས། དེའི་ལྷན་སྐྱེས་ལ་དགའ་བ་བཞི་
མེད་ན་དེ་ལ་ལྷན་སྐྱེས་ཀྱི་དགའ་བ་གཏན་མེད་པའི་ཁྱབ་པ་ཚད་མས་ཀྱང་མི་འགྲུབ་བོ།
བརྟག་པ་དང་པོའི་བཅུ་པ་ལས། ཡང་ན་ཐམས་ཅད་བདག་ཉིད་དེ། །ཡང་ན་ཀུན་
གྱི་རྣམ་པར་སྤངས། །ཞེས་གསུངས་པ་ཡང་། རྫོགས་རིམ་དངོས་གྲུབ་སྙེ་མ་ལས་
རིམ་པ་གཉིས་ཀས་དགའ་བ་དང་པོ་གསུམ་ལ་ལྷན་སྐྱེས་སུ་འཇོག་ཚུལ་ཡོད་མེད་དང་
སྦྱོར་ཏེ་སྔ་མ་བཞིན་གསུངས་ཤིང་། མཁས་གྲུབ་རྗེའི་བརྟག་གཉིས་རྣམ་བཤད་ལས།
ལྷན་སྐྱེས་གང་དང་དབྱེར་མི་ཕྱེད་པར་སྦྱར་བའི་རང་བཞིན་རྣམ་དག་གི་ཆ་ནས་དེ་ཉིད་
དགའ་བ་གསུམ་པོ་ཐམས་ཅད་ཀྱི་བདག་ཉིད་ཡིན་ལ། ཡང་ན་ལྷན་སྐྱེས་ཀྱི་ཐུན་མོང་
མ་ཡིན་པའི་མཚན་ཉིད་ཀྱི་ཆ་ནས་དགའ་བ་གཞན་གསུམ་པོ་ཀུན་གྱི་སྤངོས་ཞེས་བཤད་
--
-
-



165
རིག་བྱེད་མའི་བསྟོད་འགྲེལ།
པ་ཡིན་པས་མི་འགལ་ལ། ཞེས་གསུངས་པ་གསུང་ཟིན་སྔ་མ་དང་ཅུང་མི་འདྲ་ཡང་།
དོན་གྱི་དགོངས་པ་ཤིན་ཏུ་མཐུན་ཏེ། འདིར་རང་བཞིན་རྣམ་དག་གི་ཆ་ནས་དགའ་
བ་གསུམ་ལ་ཁྱབ་པར་བཤད་པ་དེའི་ཡུལ་སྟོང་ཉིད་ཀྱིས་ཁྱབ་པ་ལ་བྱེད་ན་ཆོས་ཐམས་
ཅད་ལ་འདྲ་བས་དགའ་བ་གསུམ་སྨོས་དོན་མེད་ཀྱང་། འདིའི་དགོངས་པ་ནི་ལྷན་སྐྱེས་
སུ་འཇོག་ཚུལ་ལ་སྟོང་བཞིའི་ངེས་པ་འདྲེན་ཚུལ་གྱིས་བཞག་པ་དང་། གནས་སོ་སོར་
བདེ་ཉམས་འདྲེན་ཚུལ་གྱིས་བཞག་པ་གཉིས་ཡོད་པས་རྫོགས་རིམ་ཁྱད་པར་ཅན་གྱི་མས་
བརྟན་གྱི་དགའ་བ་དང་པོ་གསུམ་ཡང་སྟོང་པ་ཉིད་ལ་རོ་གཅིག་ཏུ་ཞུགས་ཏེ་ངེས་པ་འདྲེན་
ཕུལ་ཆེ་བའི་ཆ་ནས་ལྷན་སྐྱེས་སུ་འགྲོ་བ་དང་། གནས་སོ་སོར་བདེ་བ་སྐྱེད་ཚུལ་ནང་
གསེས་ཀྱི་ཤུགས་ཆེ་ཆུང་མི་འདྲ་བས། དེའི་ཆ་ནས་ལྷན་སྐྱེས་མ་ཡིན་པར་བཞག་པ་
མི་འགལ་བར་གསུངས་པ་ཡིན་ནོ། །ལྷན་སྐྱེས་གྱི་དོན་ལ་དེ་ལྟར་གཉིས་སུ་བྱེད་དགོས་
པ་རྩ་བའི་རྒྱུད་ཀྱི་དགོངས་པ་ཡིན་ཏེ། བརྟག་པ་དང་པོའི་བཅུ་པ་ལས། ལྷན་ཅིག་
སྐྱེས་པའི་གང་སྐྱེས་པ། །ལྷན་ཅིག་སྐྱེས་པར་དེ་བརྗོད་བྱ། །རང་བཞིན་ལྷན་ཅིག་སྐྱེས་
པར་བརྗོད། །རྣམ་པ་ཐམས་ཅད་སྡོམས་པ་གཅིག །ཅེས་དང་། དེའི་དོན་རྗེ་བཙུན་
གྲགས་པ་རྒྱལ་མཚན་གྱི་མངོན་རྟོགས་ལྗོན་ཤིང་ལས། རྟེན་ཞུ་བདེ་ལྷན་སྐྱེས་དང་།
བརྟེན་པ་རང་བཞིན་ལྷན་སྐྱེས་ཞེས་གསུངས་སོ། །དེ་ལྟ་བུའི་བདེ་བ་དང་སྟོང་པའམ་
ཐབས་ཤེས་སྦྱོར་ལུགས་ནི་ཕར་ཕྱིན་ཐེག་པ་དང་མི་འདྲ་བར་ངོ་བོ་དབྱེར་མེད་པ་དགོས་
ཚུལ་གོང་དུ་བཤད་ཟིན་ཏོ། །དེ་འདྲ་བའི་དོན་གྱི་འོད་གསལ་སྐྱེ་བའི་རྒྱུ་ལ་ཕྱི་ནང་གི་
ཐབས་གཉིས་ཡོད་པས། ནང་གི་རྩ་འཁོར་ལ་གནད་དུ་བསྣུན་པ་རླུང་གི་རྣལ་འབྱོར་
དང་། གཏུམ་མོའི་རྣལ་འབྱོར་ནི་སྔར་བཤད་ཟིན་པས། འདིར་ཕྱི་རོལ་གྱི་ཐབས་
ཕྱག་རྒྱའི་རྣམ་གཞག་མདོར་བསྡུས་ཏེ་བརྗོད་པར་བྱའོ། །དེ་ལ་ཐོག་མར་དོན་གྱི་འོད་



166
རིག་བྱེད་མའི་བསྟོད་འགྲེལ།
གསལ་བདེ་བ་ཆེན་པོའི་ཡེ་ཤེས་འགྲུབ་པ་ཕྱག་རྒྱ་ལ་ལྟོས་དགོས་པའི་རྒྱུ་མཚན་ནི། ཡེ་
ཤེས་རྡོ་རྗེ་ཀུན་ལས་བཏུས་ལས། རྡོ་རྗེ་དང་པདྨ་ཡང་དག་པར་སྦྱོར་བ་ནི་སེམས་དང་
སེམས་ལས་བྱུང་བ་དག་གི་ཐབས་སུ་གྱུར་པའོ། །སེམས་དང་སེམས་ལས་བྱུང་བ་དག་
མཉམ་པར་སྦྱོར་བ་ནི་བདེ་བ་ཆེན་པོའི་ཏིང་ངེ་འཛིན་གྱི་ཐབས་སུ་གྱུར་པའོ། །ཞེས་
དང༌། རིམ་ལྔ་ལས། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་
འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བ་འདི་ལས་མཚོན་པར་འགྱུར།
ཞེས་དང་། རྗེ་བདག་ཉིད་ཆེན་པོས། ཕྱག་རྒྱ་མཆོག་དང་ཀུན་ཏུ་འདུས་གྱུར་ཏེ། །རྡོ་
རྗེ་པདྨ་སྦྱོར་བའི་སྙོམས་འཇུག་གིས། །བདེ་བ་ཆེན་པོའི་རང་བཞིན་མ་བཙལ་ན། །ལམ་
བཟང་མྱུར་བའི་ཁྱད་པར་གང་ལས་ཡིན། །ཞེས་གསུངས་སོ། །བསྟེན་བྱ་ཕྱག་རྒྱའི་
དབྱེ་བ་ལ་ལས་དང་ཡེ་ཤེས་ཀྱི་ཕྱག་རྒྱ་གཉིས་བླ་མེད་ཀྱི་གཞུང་ཕལ་མོ་ཆེ་མཐུན་པར་
གསུངས་ཤིང་། དེའི་སྟེང་དུ་དུས་འཁོར་ལས། རྗེས་དྲན་སྐབས་ཀྱི་དུས་འཁོར་ཡབ་
ཡུམ་དུ་སྣང་བའི་སྟོང་གཟུགས་ཀྱི་ཡུམ་དེ་ལ་ཕྱག་རྒྱ་ཆེན་མོ་དང་། མཆོག་མི་འགྱུར་
བའི་བདེ་བ་ལ་དམ་ཚིག་གི་ཕྱག་རྒྱར་བྱས་ཏེ་དེ་གཉིས་བསྣན་པས་བཞིར་བཤད་དོ། །བདེ་
མཆོག་རྩ་རྒྱུད་ལེའུ་སོ་བཞི་པ་སོགས་གསུམ་ལས་རྩ་གནས་སུ་ཡི་གེ་འགོད་པ་ལ་ཆོས་
རྒྱུར་བྱས་པ་སོགས་ཕྱག་རྒྱ་བཞིའི་རྣམ་བཞག་རྒྱ་ཆེར་བསྟན་ལ། དྲིལ་བུ་རིམ་ལྔར་
ལས་རྒྱ་ལ་དམ་ཚིག་གི་ཕྱག་རྒྱའི་མིང་གིས་བརྟགས་ཤིང་། ཡེ་རྒྱ་དང་ཁ་སྦྱོར་གྱི་བདེ་
བ་དྲེན་པ་ཆོས་རྒྱ་དང་། སྟོང་ཉིད་ལ་ཕྱག་རྒྱ་ཆེན་མོར་གསུངས་སོ། །སྟོང་ཉིད་ལ་
ཕྱག་རྒྱ་ཆེན་མོར་གསུངས་པ་ནི་གནད་ཤིན་ཏུ་ཆེ་སྟེ། བརྟག་པ་དང་པོའི་བཅུ་པར། ཕྱག་
རྒྱ་རྒྱུ་དང་བྲལ་བ་ལས། །ཡོ་གི་སྙིང་རྗེ་ཐབས་སུ་འགྱུར། །ཞེས་པའི་ཐད་ཀྱི་རྣམ་
བཤད་ལས། ཕྱག་རྒྱ་ནི་དོན་དམ་པར་རྒྱུ་དང་བྲལ་བའི་སྐྱེ་མེད་སྟོང་པ་ཉིད་ཡིན་ལ།



རིག་བྱེད་མའི་བསྟོད་འགྲེལ། 167
དེ་འདྲ་བའི་ཤེས་རབ་དང་མཉམ་པར་སྦྱར་བ་ལས་སྐྱེས་པའི་སྙིང་རྗེ་བདེ་བ་ཆེན་པོ་ཉིད་
ཐབས་སུ་འགྱུར་རོ། །ཚུལ་འདིས་ནི་རང་བཞིན་ལྷན་སྐྱེས་ཐོབ་པ་ནས་སྟོང་ཉིད་ཀྱིས་
བདེ་ཆེན་འདྲེན་པའི་ཕྱག་རྒྱའམ་བྱ་བ་བྱེད་པས་ཕྱག་རྒྱ་ཆེན་མོ་ཞེས་གསུངས་པ་དེ་བསྟན་
ཏེ། འདི་གོ་ན་བླ་མེད་ཀྱི་རྒྱུད་སྡེ་རྣམས་སུ་སྟོང་ཉིད་ལ་བྷ་གའི་སྒྲས་བསྟན་པ་རྣམས་
ཀྱི་དོན་ཀྱང་ལེགས་པར་རྙེད་པར་འགྱུར། ཞེས་གསུངས། དེར་མ་ཟད་ཤེར་མདོ་
ལས་སྟོང་ཉིད་ལ་ཡུམ་གྱི་སྒྲས་བསྟན་པ་དང་། ཏིང་ངེ་འཛིན་རྒྱལ་པོར། ཆོས་རྣམས་
ཀུན་ཀྱི་རང་བཞིན་ཕྱག་རྒྱ་སྟེ། །ཞེས་གསུངས་པ་རྣམས་ཀྱི་དགོངས་པའི་མཐར་ཐུག་
ཀྱང་འདི་ལ་གཞོལ་བར་སྣང་ངོ༌། །རྒྱུད་འདིར་ཡང་སྟོང་ཉིད་ལ་ཕྱག་རྒྱ་ཆེན་མོང་བྱས་
ཏེ་དེ་ཁོ་ན་ཉིད་ཀྱི་ལེའུར་རྒྱས་པར་གསུངས་སོ། །ཡེ་ཤེས་ཀྱི་ཕྱག་རྒྱ་ལ་བསྒོམ་པའི་
ཡེ་ཤེས་ཀྱི་ཕྱག་རྒྱ་དང་། འཇིག་རྟེན་ལས་འདས་པའི་ཡེ་ཤེས་ཀྱི་ཕྱག་རྒྱ་གཉིས་ཡོད་
ཅིང་། ཡབ་ཡུམ་གཉིས་ཀྱི་དཀྱིལ་འཁོར་སྟོན་པའི་ལེའུ་དག་གིས་སྟོན་ལ། དེར་དམ་
ཚིག་གི་ཕྱག་རྒྱ་ཞེས་ཀྱང་བཏགས་སོ། །ལས་ཀྱི་ཕྱག་རྒྱ་རིགས་སོ་སོ་བ་རྣམས་དེ་ཁོ་
ན་ཉིད་ཀྱི་ལེའུར་བསྟན། དེ་ཉིད་ངོ་ཤེས་ནས་འདུ་བའི་ཚུལ་བརྡའི་ལེའུར་བསྟན། མཁའ་
གསང་བྱིན་གྱིས་རློབ་པ་སོགས་ལེའུ་ཐ་མས་བསྟན་ཏེ། མདོར་ན་ལས་རྒྱ་དང་སྙོམས་
པར་འཇུག་ཚུལ་གྱི་ཡན་ལག་ཆ་ཤས་རེ་ལེའུ་ཕལ་ཆེར་གྱིས་བསྟན་ཏེ་ཞིབ་ཏུ་ཤེས་པར་
འདོད་ན་མངོན་རྟོགས་ལྗོན་ཤིང་སོགས་སུ་དོན་ཚན་རེ་རེ་བཞིན་རྒྱུད་དང་སྦྱར་བ་ལས་
ཤེས་པར་བྱའོ། །ཕྱག་རྒྱ་དང་སྦྱར་བ་ལས་བདེ་སྟོང་གི་ཡེ་ཤེས་སྐྱེ་བ་ཡང་འཆི་རིམ་
བཞིན་དུ་སྐྱེ་དགོས་ཤིང་། དེ་ལ་སྙིང་གའི་སྡུད་རིམ་གལ་ཆེ་བས། སྡུད་རིམ་གཙོ་
བོར་གྱུར་པའི་ཡན་ལག་དྲུག་གི་རྫོགས་རིམ་བཤད་རྒྱུད་གུར་ལས་གསུངས་པ་བཞིན་
གྲུབ་ཆེན་མཚོ་སྐྱེས་དང་ཛ་ལན་དྷ་རེ་པ་སོགས་ཀྱིས་བཀྲལ་བ་ལྟར་རོ། །དེ་ལྟར་གང་



རིག་བྱེད་མའི་བསྟོད་འགྲེལ། 168
དུ་བཤད་པ་བཞིན་གྱི་སྒྱུ་ལུ་སྒྲུབ་པའི་རྣལ་འབྱོར་བ་དེས་དོན་གྱི་འོད་གསལ་འགྲུབ་ཏུ་
ཉེ་བའི་མཚན་མ་མཐོང་བ་ན་ཕྱི་ནང་གི་རྐྱེན་གཉིས་ལ་བརྟེན་ནས་རླུང་དབུ་མར་ཞུགས་
གནས་ཐིམ་གསུམ་གྱིས་དྲངས་པའི་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་
འབྱུང་ཞིང་། ཁྱད་པར་འོད་གསལ་གྱི་དུས་སུ་ལྷན་སྐྱེས་ཀྱི་བདེ་བས་སྟོང་ཉིད་མངོན་
སུམ་དུ་གསར་དུ་རྟོགས་པའི་དོན་གྱི་འོད་གསལ་འགྲུབ་ལ། དེ་ཉིད་ཉོན་སྒྲིབ་ཀྱི་དངོས་
གཉེན་བར་ཆད་མེད་ལམ་ཡིན་པས། དེའི་ཚེ་མ་དག་པའི་རྒྱུ་ལུས་ནམ་མཁའི་དབྱིངས་
སུ་ཆུ་འཛིན་ཞུ་བ་བཞིན་དོན་གྱི་འོད་གསལ་དུ་དག་སྟེ། རང་རྒྱུད་ལ་ལྡན་པའི་གང་
ཟག་འཕགས་པར་གྱུར་པ་ཡིན་ལ། དེ་ནས་ལུགས་ལྡོག་གི་ཉེར་ཐོབ་གྲུབ་པ། དག་
པའི་སྒྱུ་མའི་སྐུར་བཞེངས་པ། ཉོན་སྒྲིབ་ཟད་པར་སྤངས་ཏེ་དགྲ་བཅོམ་པར་གྱུར་བ་
རྣམས་དུས་མཉམ་པའི་ཚུལ་གྱིས་འབྱུང་ངོ༌། །དེ་ནས་སློབ་པའི་དྲུང་འཇུག་གི་ཡ་གྱལ་
གྱི་འོད་གསལ་དང་། མི་སློབ་པའི་ཟུང་འཇུག་གི་ཡ་གྱལ་ཐུགས་དག་པ་འོད་གསལ་
གྱི་ཡེ་ཤེས་རྣམས་རིམ་གྱི་འགྲུབ་ཅིང་། དེ་དག་ཉེར་ལེན་དང་ཉེར་འབྲས་ཅི་རིགས་
པའི་སྒོ་ནས་འདིར་ཐུགས་ཀྱི་ཡོན་ཏན་དུ་བསྡུས་ཏེ་བསྟོད་པ་ཡིན་ནོ།། ༈ གཉིས་པ་
གཞུང་དོན་ལ། འོད་གསལ་ཡེ་ཤེས་ཀྱི་ངོ་བོའི་ཁྱད་པར་དང་། བྱེད་ལས་ཀྱི་ཁྱད་པར་
གཉིས། དང་པོ་ནི། རྩ་བ་ལས།
།ནམ་མཁའི་མཐའ་ལྟར་རྒྱ་ཆེ་ཟླ་བའི་མ།
།ལྟ་བུར་གཏིང་ཡང་རྫིང་བུ་རྙོག་མེད་ལྟར།
།དྭངས་པས་ཆོས་ཚུལ་རྒྱ་མཚོའི་གཟུགས་བརྙན་ཀུན།
།ཅིག་ཅར་གསལ་རྫོགས་འཆར་ལ་མཁའ་རླུང་འདྲ།
ཞེས་བྱུང་། དེ་ལ་དཔེའི་ཁྱད་པར་གསུམ་གྱིས་མཚོན་ནས་བསྟན་ཏེ། དང་པོ་ནམ་



i69
རིག་བྱེད་མའི་བསྟོད་འགྲེལ།
མཁའ་ལྟར་རྒྱ་ཆེ་བ་དང་། གཉིས་པ་རྒྱ་མཚོ་ལྟར་ཟབ་པ་སྟེ། ཟླ་བའི་མ་ཞེས་པ་ནི་
སྔོན་རྒྱ་མཚོ་བསྲུབས་པ་ལས་ཟླ་བ་བྱུང་བས་དེ་ལ་ཟླ་བའི་མ་མ་ཞེས་བཏགས་པར་རིག་
བྱེད་ལས་འབྱུང་བ་བཞིན་ནོ། །གསུམ་པ་ནི་རྫིང་བུ་རྙོག་པ་མེད་པ་ལྟར་དྭངས་ཤིང་
གསལ་བའོ། །དེ་ཡང་ཟབ་པ་དང་རྒྱ་ཆེ་བར་འཇོག་པའི་ཚུལ་ནི་སྟོང་ཉིད་ཀྱི་འཛིན་
སྟངས་དང་ལྷའི་རྣམ་པ་ཟུང་དུ་འབྲེལ་བའི་ཆ་ནས་འཇོག་པ། ཀླུ་བྱང་གིས། རྣམ་
པར་རྟོག་མེད་ཟབ་པ་སྟེ། །རྒྱ་ཆེས་སངས་རྒྱས་རྣམས་ཀྱི་སྐུ། །ཞེས་དང་། སྒྲུབ་
ཐབས་ཀུན་བཟང་ལས། ཟབ་ཅིང་རྒྱ་ཆེ་བ་ཡི་བདག་ཉིད་ཅན། །གང་ཡིན་དེར་ནི་
ཀུན་རྟོག་སྣང་མི་འགྱུར། །ཞེས་པ་ལྟ་བུ། སྤྱི་སྐད་ལ་གྲགས་ཆེ་ཞིང་། འདིར་དོན་
གྱི་འོད་གསལ་ལ་སྐུའི་རྣམ་པ་མི་སྣང་ཡང་རིམ་པ་གསུམ་པའི་སྒྱུ་མའི་སྐུ་སྦྱོང་ཞིང་དག་
པའི་སྒྱུ་ལུས་བསྒྲུབ་པ་དགོས་པའི་གཙོ་བོ་ཡིན་པས་བསྒོམ་ཚུལ་དེའི་ཤུགས་ཀྱིས་ཟིན་
པའི་སྒོ་ནས་བཞག་རུང་སྟེ། འོད་གསལ་གྱི་སྔོན་དུ་བསམ་གཏན་གཉིས་བསྒོམ་ཚུལ་
འཆད་པར། འདུས་པའི་རྩ་རྒྱུད་ལས། རྡོ་རྗེ་མི་ཕྱེད་གསུམ་བསྒོམ་པ། །འགོག་པའི་
དམ་ཚིག་ཡེ་ཤེས་ཏེ། ཞེས་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་རང་གི་
སྒོ་གསུམ་དང་དབྱེར་མེད་དུ་བྱས་ལ། དེ་རྡོ་རྗེ་གསུམ་གྱི་ལྷ་སེམས་དཔའ་གསུམ་བརྩེགས་
ཀྱི་ངོ་བོར་བསྒོམ་སྟེ། དེ་ཡང་རིམ་གྱིས་བསྡུས་ནས་འོད་གསལ་དུ་གཞུག་པ་ནི་རྒྱུད་
དོན་མན་ངག་གིས་གསལ་བར་བྱས་པའི་བསྒོམ་ཚུལ་ཡིན་པར་གསལ་སྒྲོན་ལས་གསུངས་
སོ། །རང་གི་ལུས་སྟོད་སྨད་ནས་རིམ་གྱིས་འོད་གསལ་དུ་འཇུག་པ་ནི་རིལ་འཛིན་དང་
རྗེས་གཞིག་གི་བསམ་གཏན་གཉིས་ཀ་ལ་འདྲ་ཡང་། ཁྱད་པར་རྗེས་གཞིག་ལ་སྔོན་དུ་
ཕྱི་རོལ་གྱི་སྣོད་བཅུད་མཐའ་དག་འོད་གསལ་དུ་འཇུག་པ་དགོས་པས་དེའི་ཆ་ནས་ནམ་
མཁའ་ལྟར་རྒྱ་ཆེ་བར་བཤད་ཚུལ་ཡང་། སྒྲོན་གསལ་ལས། རྒྱུ་བ་དང་མི་རྒྱུ་བ་རྣམས་



170
རིག་བྱེད་མའི་བསྟོད་འགྲེལ།
ལ་ཡི་གེ་ཁྲི་ནམ་མཁར་བྱེད་པས་རྗེས་སུ་གཞིག་པའི་རིམ་གྱིས་དངོས་པོ་མེད་པར་བྱས་
ལ། བདག་ཉིད་ཀྱང་རིམ་གྱིས་ཞུགས་པ་དེ་བྱས་ན། རྡོ་རྗེ་ཡེ་ཤེས་ནམ་མཁའ་དང་
མཉམ་པར་འགྱུར་ཞིང་། སེམས་དཔའ་གསུམ་གྱི་བདག་ཉིད་ཅན་གཅིག་ཏུ་འགྱུར་
རོ། །ཁཾ་ཞེས་པར་འོད་གསལ་བའོ། །ཞེས་དང་། རྒྱུད་ཕྱི་མར། བསྟན་གྱུར་རྡོ་རྗེའི་
ལམ་ནས་ནི། །ནམ་མཁའི་ཁམས་སུ་སྤྲོ་བར་བྱ། །ཞེས་པའི་དོན། རིམ་ལྔ་གསལ་
སྒྲོན་ལས། རིམ་གྱིས་འོད་གསལ་དུ་འཇུག་པས་བསྟན་པ་སྟེ་རྣམ་པར་དག་པ་ནམ་མཁའ་
སྟེ་འཇིག་རྟེན་གྱི་ཁམས་རྣམས་སུ་སྤྲོ་བ་སྟེ། ཆོས་སྐུའི་ཚུལ་གྱིས་ཁྱབ་པར་བྱའོ། །ཞེས་
དང་། འཇིག་རྟེན་ཁམས་སུ་སྤྲོ་བའི་དོན་ནི་སྣོད་བཅུད་ཀུན་གྱི་ཆོས་ཉིད་ལ་བློས་ཁྱབ་
པར་བྱེད་པའི་དོན་ནོ། །ཞེས་གསུངས་སོ། །ཕར་ཕྱིན་ཐེག་པའི་ལུགས་ཀྱིས་སྟོང་ཉིད་
མངོན་སུམ་དུ་རྟོགས་པའི་ཚེ་ཡང་ཆོས་དབྱིངས་ཀུན་འགྲོའི་ཚུལ་གྱིས་རྟོགས་པ་ཞེས་
ཆོས་ཐམས་ཅད་ཀྱི་སྟེང་ནས་གཏན་ལ་ཕབ་པ་ཡིན་ཀྱང་། ཆོས་མཆོག་ཐ་མའི་ཚེ་འདིས་
སྡུད་རིམ་ལྟ་བུས་སྣོད་བཅུད་ཐམས་ཅད་གསལ་བཏབ་ནས་འོད་གསལ་དུ་འཇུག་པ་དང་།
དེ་དང་སྔོན་དུ་དག་པའི་སྣོད་བཅུད་ཀྱི་རྣམ་པར་བསྒོམ་པའི་ཐབས་མཁས་འདི་ལྟ་བུ་མེད་
པས། དམིགས་བྱེད་བློ་ལ་ཤུགས་ཆེ་ཆུང་ཡོད་པར་མ་ཟད་དམིགས་པར་བྱེད་ཚུལ་
གྱི་སྟེང་ནས་ཀྱང་ཤུགས་ཆེ་ཆུང་གི་ཁྱད་པར་ཤིན་ཏུ་ཆེའོ། །ཁྱད་པར་གཉིས་པ་ཟབ་
པའི་དོན་ནི་ཡུལ་ཆོས་ཉིད་ལ་ཟབ་པར་འཇོག་པ་མདོ་སྔགས་ཀུན་ཏུ་གྲགས་ཆེ་ཞིང་གོང་
དུ་བཤད་ཟིན་ལ། ཡུལ་ཅན་ཡེ་ཤེས་ཀྱང་ཆོས་ཉིད་དེ་དང་ངོ་བོ་ཐ་དད་པའི་ཚུལ་གྱིས་
འཇུག་པ་མ་ཡིན་པར་ཆུ་ལ་ཆུ་བཞག་པ་བཞིན་རོ་གཅིག་ཏུ་ཞུགས་ཏེ། རྣམ་གྲངས་
པ་མ་ཡིན་པའི་དོན་དམ་དུ་གྱུར་པའི་ཆ་ནས་རྒྱ་མཚོ་ལྟར་དུ་ཟབ་པར་བཤད་པ་ཡིན་ནོ།
ཁྱད་པར་གསུམ་པ་དྭངས་ཤིང་གསལ་བར་བཤད་པ་ནི། རིམ་ལྔ་ལས། ཐམས་ཅད་



171
རིག་བྱེད་མའི་བསྟོད་འགྲེལ།
སྟོང་པ་རྨད་པོ་ཆེ། །དྭངས་ཤིང་གསལ་བའི་ཡེ་ཤེས་ཆེ། །ཞེས་སོགས་དང་། གྲོལ་
བའི་ཐིག་ལེ་ལས། ནམ་མཁའི་དཀྱིལ་ལྟར་རྣམ་དག་པའི། །ཟབ་གསལ་དྲི་མེད་རབ་
བསྟན་ཏོ། །ཞེ་གསུངས་པ་རྣམས་དང་དོན་མཚུངས་ཏེ། འདིར་རྫིང་བུ་རྙོག་པ་མེད་
པ་དཔེར་མཛད་པ་ནི། དེ་ཉིད་འདམ་རྫབ་ཀྱི་རྙོག་པ་དང་བྲལ་བ་ལྟར། དོན་གྱི་འོད་
གསལ་འདི་ཡང་ཉོན་མོངས་པ་དྲུངས་འབྱིན་བྱེད་ཀྱི་དངོས་གཉེན་ཡིན་པས་འདིའི་ཚེ་
ཉོན་མོངས་ཀྱི་རྙོག་པ་དང་བྲལ་བ་ལ་བྱ་སྟེ། སེམས་ཉོན་མོངས་པར་བྱས་པ་དང་། སེམས་
མ་ཞི་བར་བྱས་པ་དང་། སེམས་རླུང་སློང་པོའམ་རྙོག་པར་བྱས་པ་རྣམས་རྣམ་གྲངས་
སུ་མངོན་པ་ཀུན་བཏུས་ལས་གསུངས་སོ། །ཉོན་མངོས་དང་བྲལ་བ་ཁོ་ན་ལ་སྦྱར་བ་
ནི་དོན་གྱི་འོད་གསལ་དང་པོའི་དབང་དུ་བྱས་པ་ཡིན་ལ། དེའི་རྒྱུན་གོམས་པས་སྒྲིབ་
གཉིས་བག་ཚགས་དང་བཅས་པ་མ་ལུས་པ་དང་བྲལ་བ་ནི་མཐར་ཐུག་གི་ས་ལ་ལྟོས་པའི་
དྭངས་གསལ་རྙོག་པ་མེད་པའི་དོན་ཡིན་ཏེ། སྔགས་རིམ་ལས། གསལ་བ་ནི་ཉོན་
མོངས་པ་མེད་པ་དང་། དག་པ་ནི་ཤེས་སྒྲིབ་དང་བྲལ་བ་དང༌། རྙོག་མེད་ནི་དེ་གཉིས་
ཀྱི་བག་ཆགས་དང་བྲལ་བའོ། །ཞེས་དཀྱིལ་ཆོག་རྡོར་ཕྲེང་ལྟར་གསུངས་སོ། །ཁྱད་
པར་དུ་སྔགས་བླ་མེད་ཀྱི་སྐབས་འདིར་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་
གསར་དུ་རྟོགས་པ་ལ་འོད་གསལ་ཞེས་བཏགས་པ་ནི་སྣང་བ་གསུམ་རྣམ་པར་དག་པའི་
རྒྱུ་མཚན་གྱིས་ཡིན་ཏེ། ལས་མཐའ་རྣམ་འབྱེད་ལས། བསྐལ་པ་མཐའ་ཡས་རྣམས་
སུ་ཡང་། །མགོ་དང་རིན་ཆེན་སོགས་སྦྱིན་པ། །སྣང་བ་རྣམ་པར་མ་དག་ཕྱིར། །བྱང་
ཆུབ་འབྲས་བུ་ཐོབ་མི་འགྱུར། །ཞེས་སོགས་དང༌། མཐའ་ཡས་བསྐལ་པ་རྣམས་སུ་
ཡང་། །སྔགས་ཀྱི་སྐུ་ཡི་ཏིང་འཛིན་གྱིས། །སྣང་བ་རྣམ་པར་མ་དག་ཕྱིར། །བྱང་
ཆུབ་འབྲས་བུ་ཐོབ་མི་འགྱུར། །ཞེས་ཕར་ཕྱིན་ཐེག་པ་དང་། རྒྱུད་སྡེ་འོག་མ་དང་།



རིག་བྱེད་མའི་བསྟོད་འགྲེལ། 172
གོང་མའི་ཡང་བསྐྱེད་རིམ་མན་ཆད་ཀྱི་ལམ་རྣམས་ཡིད་ཤེས་རགས་པ་ཁོ་ན་ཡིན་པས།
ཡེ་ཤེས་ཆོས་སྐུའི་རྒྱུ་ཐུན་མོང་མ་ཡིན་པ་བྱེད་ནུས་ཀྱི་གཉུག་སེམས་འོད་གསལ་བ་དེར་
མི་འགྲོ་བའི་ཕྱིར། དབང་དོན་དེ་ཉིད་ཡང་གསལ་ལས། ཡིད་ཤེས་རགས་པའི་མཉམ་
གཞག་ཅི་འདྲ་ཞིག་ཡིན་ཀྱང་སྣང་མཆེད་ཐོབ་གསུམ་ཚུན་ཆད་ཀྱི་སེམས་རགས་པ་ཁོ་
ན་ཡིན་ལ། ཡེ་ཤེས་ཆོས་སྐུ་ནི་གཉུག་མ་ལྷན་སྐྱེས་ཀྱི་སེམས་ཉིད་གཉིས་སྣང་གི་སྤྲོས་
པ་ཐམས་ཅད་དག་ནས་སྟོང་ཉིད་ལ་སླར་མི་ལྡང་བའི་ཚུལ་གྱིས་མཉ་པར་བཞག་པ་ཡིན་
པས། གཉུག་མ་དེའི་རིགས་འདྲ་ཐུན་མོང་མ་ཡིན་པའི་རྒྱུར་རགས་པ་གློ་བུར་བའི་སེམས་
རྣམས་མི་འགྲོ་བའི་ཕྱིར་ཏེ། སྣང་བ་གསུམ་ལ་སོགས་པའི་སེམས་དེ་རྣམས་ཤེས་སྒྲིབ་
ཀྱི་དངོས་གཉེན་དོན་གྱི་འོད་གསལ་གྱི་གོང་དུ་སླར་སྐྱེ་མི་རུང་གི་ཚུལ་གྱིས་འགག་དགོས་
ཤིང་། ཞེས་གསུངས་ཏེ་ལེགས་བཤད་བླ་ན་མེད་པར་སྣང་ངོ༌། །དེ་ལྟར་དོན་གྱི་འོད་
གསལ་མངོན་དུ་གྱུར་པའི་ཚེ་སྣང་བ་གསུམ་དང་དཔེའི་འོད་གསལ་གྱིས་སྦྱངས་པའི་རླུང་
དང༌། དེས་བསྒྲུབས་པའི་མ་དག་པའི་སྒྱུ་མའི་སྐུ་ཐམས་ཅད་ལྡོག་དགོས་ན་གཟུགས་
ཀྱི་སྐུའི་རྒྱུན་ཆད་པར་འགྱུར་སྙམ་ན་སྐྱོན་མེད་དེ། རིམ་ལྔ་གསལ་སྒྲོན་ལས། དོན་
གྱི་འོད་གསལ་མངོན་དུ་གྱུར་པའི་ཚེ་སྒྱུ་མའི་སྐུ་ཡང་ནམ་མཁའ་ལ་འཇའ་ཡལ་པ་ལྟར་
འགྱུར་བའི་ཕྱིར་རོ། །དེ་ཡང་དོན་གྱི་འོད་གསལ་གྱིས་སྦྱངས་པའི་རླུང་གིས་བསྒྲུབས་
པའི་སྐུ་ནི་དོན་གྱི་འོད་གསལ་དུ་གྱུར་པའི་ཚེ་ཡང་མི་ལྡོག་ལ། དཔེའི་འོད་གསལ་གྱིས་
སྦྱངས་པའི་རླུང་གིས་བསྒྲུབས་པ་ནི་དེ་དང་མི་འདྲ་བའི་ཁྱད་པར་རོ། །ཞེས་གསུངས་
པ་ལྟར་དོན་གྱི་འོད་གསལ་གྲུབ་པ་དེའི་ཚེ་སྔ་མ་རྣམས་ལོག་ཀྱང་འདོ་གསལ་ཡེ་ཤེས་
རང་གི་བཞོན་པའི་རླུང་ཡོད་ལ། ནམ་ལུགས་ལྡོག་གི་ཉེར་ཐོབ་གྲུབ་པ་དེའི་ཚེ་རླུང་དེ་
ཉིད་ཀྱིས་ཉེར་ལེན་དང་ཡེ་ཤེས་རང་གིས་ལྷན་ཅིག་བྱེད་རྐྱེན་བྱས་ཏེ། དག་པའི་སྒྱུ་
སོ་



173
རིག་བྱེད་མའི་བསྟོད་འགྲེལ།
མའི་སྐུ་གསལ་ལ་རྫོགས་པར་འཆར་བས། གཟུགས་སྐུའི་རྒྱུན་གོང་འཕེལ་དུ་འགྱུར་
གྱི། ཆད་པའི་དོགས་པ་མི་དགོས་ཏེ། དཔེར་ན་ནམ་མཁའི་སྤྲིན་སོགས་དྭངས་ཏེ་ཤིན་
ཏུ་གསལ་བ་དང་། གོ་ལའི་རླུང་སོགས་འགོག་མེད་དུ་རྒྱུ་བ་མི་འགལ་ཞིང་དེའི་དབང་
གིས་ཉི་ཟླ་སོགས་གསལ་བར་སྣང་བ་བཞིན་ནོ། །ཞེས་སྟོན་པ་ལ་འདིར་ཡང་། ཅིག་
ཅར་གསལ་རྫོགས་འཆར་ལ་མཁའ་རླུང་འདྲ། །ཞེས་གསུངས་སོ། །དོན་གྱི་འོད་གསལ་
གྱིསསྒྱུ་མའི་སྐུ་སྒྲུབ་པ་ལ་སྦྱར་ན་དེ་ལྟར་ཡིན་ཀྱང་། བཤད་ཚུལ་དེ་ཁོ་ན་བྱེད་མི་དགོས་
ཏེ། ཡེ་ཤེས་དེའི་རྫས་རྒྱུན་མཐར་ཐུག་པའི་སྐབས་ལ་མཚོན་ན། རྗེ་བཙུན་མའི་ཐུགས་
གཉིས་སུ་མེད་པའི་ཡེ་ཤེས་ཉི་མའི་དཀྱིལ་འཁོར་དེ་ཉིད། ནམ་མཁའ་ལྟ་བུའི་ཆོས་ཀྱི་
དབྱིངས་དེར་སླར་མི་ལྡང་བའི་ཚུལ་གྱིས་ཞུགས་ཏེ་རོ་གཅིག་ཏུ་གྱུར་པས་དེ་ལས་ཅུང་
ཟད་ཀྱང་འདའ་བ་མེད་ལ། འོན་ཀྱང་སྔོན་གྱི་ཐུགས་བསྐྱེད་སྨོན་ལམ་གྱི་རླུང་ཤུགས་
དང་འགྲོགས་པའི་དབང་གིས་ཆོས་ཅན་ཀུན་རྫོབ་པའི་འཇིག་རྟེན་ཐམས་ཅད་གསལ་
བར་གཟིགས་ཤིང་། མཐའ་ཡས་པའི་གདུལ་བྱའི་དོན་གྱི་པད་ཚལ་རྒྱས་པར་བྱེད་པ་
ལ་ཡང་སྦྱོར་དགོས་པའི་ཕྱིར། མཁས་གྲུབ་སྨྲ་བའི་ཉི་མས། ཁྱོད་ཐུགས་བདེ་བ་ཆེན་
པོའི་ཉིན་བྱེད་འོད། །མཁའ་དབྱིངས་སྟོང་ཉིད་མཛེས་མའི་ལང་ཚོ་ལ། །རྟག་ཏུ་སྤྱོད་
པའི་རྩེ་དགའ་མི་གཏོང་ཡང་། །སྲིད་ཞིའི་དངོས་ཀུན་མ་འདྲེས་གསལ་ལེར་འབྱེད།
ཅེས་གསུངས་པ་བཞིན་ནོ།། ༈ གཉིས་པ་འོད་གསལ་ཡེ་ཤེས་ཀྱི་བྱེད་པའི་ཁྱད་པར་
ལ་གཉིས། སྒྲིབ་གཉིས་ཟད་པར་སྤང་བའི་བྱེད་ལས་དངོས་དང་། འཕྲོས་དོན་སྤྱོད་
པའི་ཁྱད་པར་བསྟན་པའོ། །དང་པོ་ལ་ཡང། སྒྲིབ་གཉིས་སྤངས་པས་སྲིད་མཐའ་འགོག་
ཚུལ་དང་། ཐབས་ལ་མཁས་པའི་དབང་གིས་དེའི་ཤུགས་ལ་ཞི་མཐའ་ཡང་ཁེགས་པའི་
ཚུལ་གཉིས། དང་པོ་ནི། རྩ་བ་ལས། །



174
རིག་བྱེད་མའི་བསྟོད་འགྲེལ།
།ཤེས་དང་ཉོན་མོངས་རྨོངས་བྱེད་མ་ཆུ་རིང་བུང་།
།སྙིང་རྗེ་སྟོང་པ་ཉིད་ཞུགས་བསིལ་ཡབ་ཀྱིས།
།རིང་དུ་བསྐྲད་ཀྱང་I
ཞེས་བྱུང་། དེ་ཡང་རྒྱུད་བླ་མ་ལས། མ་དག་མ་དག་དག་པ་དང་། །ཤིན་ཏུ་རྣམ་
དག་གོ་རིམ་བཞིན། །སེམས་ཅན་བྱང་ཆུབ་སེམས་དཔའ་དང་། །དེ་བཞིན་གཤེགས་
པ་ཞེས་བརྗོད་དོ། །ཞེས་མཐོང་སྒོམ་གྱི་སྤང་བྱ་གཅིག་ཀྱང་མ་དག་པ་སོ་སྐྱེ་དང་། ཕྱོགས་་
རེ་ཙམ་དག་པ་སློབ་པ་འཕགས་པ་དང་། མ་ལུས་པར་དག་པ་སངས་རྒྱས་སུ་འཇོག་
པར་གསུངས་ལ། མཐོང་སྒོམ་གྱི་སྤང་བྱ་སོ་སོར་འབྱེད་ཚུལ་ནི་བྱེ་མདོ་གཉིས་ཉོན་
སྒྲིབ་ཁོ་ན་ལས་ཤེས་སྒྲིབ་ཀྱི་ཐ་སྙད་མི་བྱེད་དོ། །སེམས་ཙམ་དང་རང་རྒྱུད་པས་སྒྲིབ་
པ་གཉིས་ཀར་མཐོང་སྤང་དང་སྒོམ་སྤང་གི་ཆ་གཉིས་གཉིས་འབྱེད་ཅིང་། ཐལ་འགྱུར
བས་ཤེས་སྒྲིབ་ལ་སྒོམ་སྤང་གིས་ཁྱབ་པར་བཞེད་དོ། །ཉོན་སྒྲིབ་ལ་གཉིས་སུ་འབྱེད་
ཀྱང་དེ་ཕར་ཕྱིན་ཐེག་པའི་རང་ལམ་གྱིས་བགྲོད་པའི་དབང་དུ་བྱས་པ་ཡིན་ཏེ། སྔགས་
བླ་མེད་ཀྱི་གདུལ་བྱ་རིགས་ངེས་ཀྱི་ལམ་ལ་ལྟོས་ན་ཉོན་སྒྲིབ་ཐམས་ཅད་མཐོང་སྤང་
ཁོ་ནར་འགྱུར་རོ། །ཕར་ཕྱིན་ཐེག་པའི་སྒོམ་ལམ་གྱི་ངོ་སྐལ་དུ་གྱུར་པའི་སྤང་བྱ་ཡིན་
ཀྱང་སྔགས་ཀྱི་མཐོང་སྤངས་སུ་འགྱུར་བ་མི་འགལ་ཏེ། མདོ་ལུགས་ལ་ཡང་ལས་ཉོན་
གྱི་སྐྱེ་འཆི་དང་། གོང་མར་འཕེན་བྱེད་ཀྱི་ལས་མི་ཁོམ་པ་བརྒྱད་སོགས་ཐེག་དམན་
གྱི་སྒོམ་སྤངས་ཡིན་ཀྱང་། ཐེག་ཆེན་གྱི་མཐོང་སྤངས་སུ་འགྱུར་བའི་ཕྱིར་རྒྱུད་བླ་མ་
ལས། འཕགས་པས་འཆི་དང་རྒ་བ་དང་། །ན་བའི་སྡུག་བསྔལ་རྩད་ནས་སྤངས། །ལས་
དང་ཉོན་མོངས་དབང་གི་སྐྱེ། །དེ་ལ་དེ་མེད་ཕྱིར་དེ་མེད། །ཅེས་དང་། མངོན་རྟོགས་
རྒྱན་ལས། བསམ་གཏན་ལ་སོགས་པའི། །ཡན་ལག་ཡོངས་སུ་ཟད་པ་དང༌། །ཞེས་



རིག་བྱེད་མའི་བསྟོད་འགྲེལ། 175
དང་། ཐེ་ཚོམ་མི་ངལ་ཟད་པ་དང་། །ཞེས་སོ། །དེ་ལྟར་ན་མཐོང་སྒོམ་སོགས་ཀྱི་
ལམ་སོ་སོ་ལ་སྦྱོར་ཚུལ་ཡང་། ལམ་ཐུན་མོང་བ་ནས་བཟུང་སྟེ་སྒོམས་སྟོབས་ཀྱིས་
རླུང་དྷུ་ཏིར་བཙུད་པ་ཐིམ་པས་སྟོང་པ་དངོས་སུ་འདྲེན་མི་ནུས་པ་དེ་སྲིད་དུ་ཚོགས་ལམ་
དང༌། དེ་ནུས་པ་ནས་བདེ་བས་དེ་ཁོ་ན་ཉིད་མངོན་སུམ་དུ་མ་རྟོགས་པའི་སྒྱུ་ལུས་ཚུན་
ཆད་སྦྱོར་ལམ་དང་། དོན་གྱི་འོད་གསལ་ཐོབ་ནས་ཟུང་འཇུག་མ་ཐོབ་བར་ལ་མཐོང་
ལམ། སློབ་པའི་ཟུང་འཇུག་ཐོབ་ནས་མི་སློབ་པའི་ཟུང་འཇུག་མ་ཐོབ་བར་དེ་སྒོམ་ལམ་
ས་དགུ་དང་སྦྱོར་དགོས་སོ། །དེ་ལྟར་ན་རིམ་པ་བཞི་པའི་དོན་གྱི་འདོ་གསལ་སྐད་ཅིག་
དང་པོ་དེས་ཀུན་བཏགས་དང་ལྷན་སྐྱེས་ཀྱི་ཉོན་མོངས་མ་ལུས་པའི་དངོས་གཉེན་བྱས་
ནས་ཅིག་ཅར་དུ་སྤོང་བར་བྱེད་དེ། རིམ་ལྔ་གསལ་སྒྲོན་ལས། གཞན་ནས་འབྱུང་
བ་ལྟར་མཐོང་ལམ་དུ་ཀུན་བཏགས་དང་། ལྷན་སྐྱེས་སྤོང་བ་སྒོམ་ལམ་ནས་བྱ་དགོས་
པའི་རྣམ་བཞག་མཐུན་མི་དགོས་སོ། །ཞེས་དང་། ལམ་འདི་དང་ལམ་གཞན་གཉིས་
ཤེས་སྒྲིབ་སྤོང་བ་ལ་བསྐལ་བ་གྲངས་མེད་དང་། སྙིགས་དུས་ཀྱི་ཚེ་ཐུང་གཅིག་གིས་
ཁྱད་པར་བྱུང་བ་བཞིན་དུ་ཉོན་སྒྲིབ་ཟད་པར་བྱེད་པ་ལ་ཡང་མྱུར་བུལ་གྱི་ཁྱད་པར་ཤིན་
ཏུ་ཆེའོ། །ཞེས་གསུངས་པའི་ཕྱིར། དེ་ནས་ཤེས་སྒྲིབ་རྣམས་རིམ་གྱིས་སྤངས་ཏེ་མཐར་
སློབ་པ་མཐའི་དོན་གྱི་འོད་གསལ་དེས་ཤེས་སྒྲིབ་ཕྲ་མོའི་དངོས་གཉེན་བྱས་ནས་ཟད་པར་
སྤོང་ཞིང་། མདོར་ན་འོད་གསལ་དེའི་རྒྱུན་སྔ་ཕྱི་ཅི་རིགས་པའི་སྒོ་ནས་སྒྲིབ་པ་གཉིས་
ཀ་དྲུངས་འབྱིན་པར་བྱེད་པའི་གནད་ཀྱིས་འདིར་ཡང་སྒྲིབ་པ་གཉིས་བསལ་བྱ་སྦྲང་བུའི་
གཟུགས་དང་། འོད་གསལ་ཡེ་ཤེས་སེལ་བྱེད་བསིལ་ཡབ་ཀྱི་གཟུགས་སུ་བཀོད་དོ།
འོ་ན་ཕར་ཕྱིན་ཐེག་པར་ཡང་། ས་དགུ་ལ་ནི་ཆེན་པོ་ཡི། །ཞེས་སོགས་ལྟར་ཤེས་སྒྲིབ་
སྐོར་དགུའི་གཉེན་པོ་ཆ་ཚང་བར་བཤད་པ་མ་ཡིན་ནམ་ཞེ་ན། དེར་བཤད་པའི་ལམ་



76
རིག་བྱེད་མའི་བསྟོད་འགྲེལ།
དེ་ཙམ་གྱིས་ཤེས་སྒྲིབ་ཕྲ་མོའི་དངོས་གཉེན་བྱེད་མི་ནུས་ཏེ། དེ་རྣམས་རགས་པའི་ཡིད་
ཤེས་ཁོ་ན་ཡིན་ཞིང་། འདིའི་དངོས་གཉེན་ལ་གཉུག་སེམས་ཕྲ་མོ་ཞིག་དགོས་པས། འདིར་
ཡང་སྙིང་རྗེ་སྟོང་པ་ཉིད་ཞུགས་ཞེས་ཐུན་མོང་མ་ཡིན་པའི་སྙིང་རྗེ་ལྷན་སྐྱེས་ཀྱི་བདེ་བ་
ཆེན་པོ་དེ་ཉིད་སྟོང་པ་ཉིད་ཀྱི་ངང་དུ་ཆུ་ལ་ཆུ་བཞག་བ་བཞིན་དུ་རོ་གཅིག་ཏུ་ཞུགས་པའི་
སྒོ་ནས་སྤོང་བར་གསུངས་སོ། ། ༈ གཉིས་པ་དེའི་ཤུགས་ཀྱིས་ཞི་མཐའ་ཁེགས་
ཚུལ་ནི། རྩ་བ་ལས།
Iབརྩེ་བའི་ཞགས་པ་ཡིས།
།འགྲོ་ལ་དམ་དུ་འཁྱུད་པས་ཡང་དག་རོལ།
ཞེས་བྱུང་། ཐེག་པ་འདིའི་ལུགས་ཀྱི་བརྩེ་བ་སྙིང་རྗེ་ཆེན་པོའི་གཙོ་བོ་ཡང་། མངོན་
བརྗོད་ལས། ་ བདེ་ཆེན་ཐུགས་རྗེའི་བདག་ཉིད་ཅན། །ཞེས་དང་། མན་ངག་སྙེ་མ་
ལས། ཐབས་ནི་དམིགས་པ་མེད་པའི་སྙིང་རྗེ་ཆེན་པོ་འགྲོ་བའི་དོན་བྱེད་པ་ལྷན་ཅིག་
སྐྱེས་པའི་བདེ་བ་ཆེན་པོའི་རང་བཞིན་ནོ། །ཞེས་གསུངས་པ་ལྟར། ལྷན་སྐྱེས་ཀྱི་བདེ་
བ་ལ་བྱེད་ཀྱི། སེམས་ཅན་སྡུག་བསྔལ་དང་འབྲལ་པར་འདོད་པ་ཐེག་པ་ཐུན་མོང་བའི་
སྙིང་རྗེ་དེ་ཙམ་ལ་མི་བྱེད་དེ། འདོད་འཇོ་ལས། སྙིང་རྗེ་ལ་སྤྱིར་གཉིས་ཡོད་ཀྱང་།
འདི་འདྲའི་སྐབས་སུ་སེམས་ཅན་སྡུག་བསྔལ་དང་བྲལ་འདོད་ལ་བཤད་པ་ལྟར་མི་བྱ་
ཡི། ལྷན་སྐྱེས་ཀྱི་བདེ་ཆེན་ལ་བྱ་སྟེ། ཞེས་ཐབས་ཤེས་ཕན་ཚུན་ཟིན་ཚུལ་མཚོན་པའི་
སྐབས་སུ་གསུངས་སོ། །འོ་ན་བདེ་ཆེན་སྙིང་རྗེར་འཇོག་པ་ལ་དེ་སྙིང་རྗེར་འགྲོ་ཚུལ་
ཞིག་དགོས་པས་གང་ཡིན་ཞེ་ན། བཤད་པར་བྱ་སྟེ། དེ་ངེས་ཚིག་གི་སྟེང་ནས་ཀྱང་
སྙིང་རྗེར་འགྲོ་ཚུལ་ཞིག་ཡོད་ལ། ཁྱད་པར་དུ་བྱེད་ལས་ཀྱི་ཆ་ནས་སྙིང་རྗེའི་གཙོ་བོར་
འགྲུབ་བོ། །དང་པོ་ནི། སྙིང་རྗེའི་སྐད་དོད་ཀ་རུ་ཎའི་ཀ་ལ་རྗེས་སུ་ང་རོ་བྱིན་པས་



177
རིག་བྱེད་མའི་བསྟོད་འགྲེལ།
ཀཾ་བདེ་བ་དང་རུ་ཎ་འགོག་པ་ལ་འཇུག་པས། ཐུན་མོང་ལྟར་ན་སེམས་ཅན་གྱི་སྡུག་
བསྔལ་གཟིགས་ནས་ཐུགས་ཀྱིས་མ་བཟོད་པས་བདེ་བའི་གོ་སྐབས་མེད་པ་དང་། ཐུན་
མོང་མ་ཡིན་པ་འདིའི་དབང་དུ་བྱས་ན་འགྱུར་བ་འཛག་བདེ་འགོག་པར་བྱེད་པས་བདེ
འགོག་ཅེས་མི་འགྱུར་བའི་བདེ་བ་ལ་དུས་འཁོར་ལས་གསུངས་པ་ལྟར་རམ། གྲུབ་ཆེན་
མཚོ་སྐྱེས་ཀྱིས་རུ་ཎ་སྡུད་པ་ལ་བྱས་ཏེ་བདེ་བསྡུས་ཞེས་པ་ལྟར་ན་ཡང་དགའ་བ་དང་
་ པོ་གསུམ་གྱི་མཐར་གང་དུ་སྡུད་པ་ལྷན་སྐྱེས་ལ་བཤད་དགོས་ཏེ། བརྟག་གཉིས་ཀྱི་མགོར་
ཀྱི་རྡོ་རྗེའི་མཚན་དོན་དྲིས་པའི་ལན་དུ། དེས་ནི་སྙིང་རྗེ་ཆེན་པོ་ཉིད། །བཛྲ་ཤེས་རབ་
བརྗོད་པར་བྱ། །ཞེས་ཧེའི་དོན་སྙིང་རྗེ་ཆེན་པོ་གསུངས་པའི་ཐད་ཀྱི་རྣམ་བཤད་ལས།
ཀ་རུ་ཎ་ཞེས་པའི་ཀ་ལ་ཐིག་ལེ་བྱིན་པས་ཀཾ་བདེ་བ་དང་རུ་ཎ་འགོག་པ་ལ་འཇུག་ཅིང་།
དེ་ཉིད་ཐུན་མོང་གི་སྙིང་རྗེའི་སྒྲ་དོན་དུ་བྱས་ན་སེམས་ཅན་སྡུག་བསྔལ་བ་ལ་མི་བཟོད་
པའི་སྙིང་རྗེ་ཆེན་པོ་གང་གི་ཐུགས་རྒྱུད་ལ་འཁྲུངས་པའི་ཚེ་ཐུགས་བདེ་བར་གནས་པ་
འགོག་པའི་རྣམ་ཅན་དུ་སྐྱེ་བས་བདེ་འགོག་གོ །ཐུན་མོང་མ་ཡིན་པའི་སྙིང་རྗེ་ལ་བཤད་
ན་ཨ་ཧཾ་སྦྱར་བས་ཀུནྡ་ལྟ་བུའི་བྱང་ཆུབ་ཀྱི་སེམས་ཨ་ཝ་དྷུ་ཏི་ནས་རྡོ་རྗེ་ནོར་བུའི་རྩེར་
བབས་པ་ཕྱིར་འཕོ་བ་འགོག་པ་ལས་སྐྱེས་པའི་བདེ་ཆེན་ལ་བདེ་འགོག་ཅེས་བྱའོ། །ཞེས་
གསུངས། དེར་མ་ཟད་ཧེ་བཛྲ་གྱི་དེའི་སྒྲ་ལ་མ་ཧཱ་ཀ་རུ་ཎ་ཞེས་པ་ཚང་ཚུལ་ཡང་། དེའི་
མ་དང་ཀ་དང་ཎ་གསུམ་ཕྱིས་རུའི་སྲོག་གི་ཨུ་ཕྱུང་སྟེ་ཨེར་བྱས་པ་ཧ་ལ་བཅུག་པས་ཧེར་
འགྱུར་བར་ཤནྟི་པས་གསུངས་ལ། བོད་སྐད་ཀྱི་དབང་དུ་བྱས་ན་ཡང་། བླ་མ་གོང་
མ་འགའ་ཞིག །ཀྱི་རྡོ་རྗེ་དང་དགྱེས་པ་རྡོ་རྗེ་ཞེས་སྒྲ་འགྱུར་ཚུལ་གཉིས་འབྱུང་བ་ཡང་
ཀྱི་ཞེས་འབོད་པའི་སྒྲ་ནི་སེམས་ཅན་སྡུག་བསྔལ་བ་མ་བཟོད་པས་སྙིང་རྗེ་ཐུན་མོང་བར་
འཇུག་ལ། དགྱེས་པ་ཞེས་བཤད་ན་རྟག་ཏུ་བདེ་བ་ཆེན་པོས་དགྱེས་པར་རོལ་པ་ཞེས་



རིག་བྱེད་མའི་བསྟོད་འགྲེལ། 178
སྙིང་རྗེ་ཐུན་མོང་མ་ཡིན་པ་ལ་འཇུག་པར་བཤད་དོ། །གཉིས་པ་དེ་ཉིད་བྱེད་ལས་ཀྱི་
ཆ་ནས་སྙིང་རྗེའི་གཙོ་བོར་འགྲོ་ཚུལ་ཡང་། ཐུན་མོང་གི་སྙིང་རྗེ་ནི་སེམས་ཅན་སྡུག་
བསྔལ་དང་བྲལ་ན་དང་། བྲལ་བར་གྱུར་ཅིག །བྲལ་བར་བྱའོ་སྙམ་དུ་སྒོམ་པར་བྱེད་
ཀྱང་དངོས་སུ་རང་སྟོབས་ཀྱིས་དེ་ལྟར་བྱེད་མི་ནུས་པས་བསམ་པ་བཟང་པ་ཙམ་ཡིན་
ལ། ལྷན་སྐྱེས་ཀྱི་བདེ་བས་རླུང་སེམས་ལ་དབང་བསྒྱུར་བའི་སྟོབས་ཀྱིས་ཡེ་ཤེས་རང་
ཉིད་ལྷའི་སྐུ་སོགས་གང་ལ་གང་འཚམ་གྱི་སྣོད་བཅུད་དེ་དང་དེའི་རྣམ་པར་ཤར་ནས་
སེམས་ཅན་གྱི་དོན་བྱེད་པས་ཡིད་བཞིན་གྱི་ནོར་བུ་ལྟར་བྱེད་ལས་ཕུན་སུམ་ཚོགས་པའི
མཐུ་དང་ལྡན་ལ། ཡེ་ཤེས་འདི་ཉིད་མེད་ན་གཞན་དོན་ཉི་ཚེ་བ་ཙམ་བྱུང་ཡང་། ས་
གསུམ་གྱི་འགྲོ་བ་མ་ལུས་པའི་སྡུག་བསྔལ་དྲུངས་ཕྱུང་སྟེ་ཕན་བདེ་ལ་འགོད་པའི་བྱེད་
ལས་ཁྱད་པར་ཅན་གྱི་སྒོ་ནས་རེ་བ་ཚིམ་པར་བྱེད་མི་ནུས་པའི་ཕྱིར། སམྦི་ཊ་ལས།
ཡིད་བཞིན་ནོར་ལྟར་མ་ལུས་པའི། །སེམས་ཅན་དོན་བྱེད་སྙིང་རྗེ་ཉིད། །ཅེས་དང༌།
ས་ར་ཧས། བདེ་བ་གང་གིས་རྣམ་པར་རོལ་པ་ནི། །ཅི་སྟེ་དེ་བསྟེན་ནུས་པ་མེད་པས་
ན། །ས་གསུམ་རེ་བ་གང་གིས་རྫོགས་པར་འགྱུར། །ཞེས་སོ། །དེར་མ་ཟད་ཐབས་
སྙིང་རྗེ་ཆེན་པོ་ཞེས་ཐབས་ཀྱི་ཆ་དང་། རྒྱ་ཆེ་བའི་ལམ་གྱི་སྡོམ་ལྟ་བུ་ནི་སྙིང་རྗེ་ཆེན་
པོ་ལ་བྱེད་པ་མདོ་སྔགས་གཉིས་ཀ་འདྲ་ཡང་། མདོ་ལུགས་ནི། དབུས་མཐའ་ལས།
རྒྱ་ཆེ་བ་དང་ཡུན་རིང་དང་། །ཞེས་པ་ལྟར། བསྒྲུབ་བྱ་སེམས་ཅན་གྱི་དོན་མཐའ་
ཡས་པ་དང་། སངས་རྒྱས་ཀྱི་སྐུ་དང་ཞིང་དང་མཛད་པ་མཐའ་ཡས་པ་ལྟར། དེའི་
རྒྱུ་རྒྱ་ཆེ་བའི་ཚོགས་ཀྱི་དབྱེ་བ་མཐའ་ཡས་པར་དུས་བསྐལ་པ་གྲངས་མེད་མང་པོའི་བར་
དུ་སློབ་དགོས་པར་གསུངས་ལ། སྔགས་ལུགས་ཀྱི་སྙིང་རྗེ་ཆེན་པོ་རང་ཉིད་ཀྱི་ཚོགས་
པར་འབྲས་བུ་དེ་ཐམས་ཅད་སྒྲུབ་པའི་རྒྱུའི་གནད་ཚང་ཡོད་པས། ཚོགས་ཀྱི་དབྱེ་བ་



179
རིག་བྱེད་མའི་བསྟོད་འགྲེལ། 179
མཐའ་དག་ལ་རེ་རེ་ནས་མ་བསླབ་ཀྱང་འདིས་དེ་དག་ཐམས་ཅད་ཀྱི་དོད་ཐུབ་པར་མ་
ཟད་སྟོབས་ཆེ་བས་དུས་ཀྱང་ཡུན་ཐུང་ངུས་འགྲུབ་པའི་ཕྱིར། དེ་ཕྱིར་དེ་རྒྱས་ཅི་ཞིག་
བྱ། །མདོར་བསྡུས་པས་ནི་སངས་རྒྱས་ཉིད། །བསྐལ་བ་བྱེ་བ་གྲངས་མེད་པས། །ཇི་
སྲིད་སངས་རྒྱས་གང་འཐོབ་པ། །གང་གིས་དམ་པའི་བདེ་བས་ཁྱོད། །སྐྱེ་བ་འདིར་
ནི་ཐོབ་པར་འགྱུར། །ཞེས་ཤིན་ཏུ་གསལ་བར་གསུངས་ལ། སློབ་དཔོན་ཡེ་ཤེས་ཞབས་
ཀྱིས་ཀྱང་། སྙིང་རྗེ་དམ་པ་མཐའ་ཡས་པ་ཡི་ཐབས། །ཞེས་སྙིང་རྗེ་རང་གི་ངོ་བོ་ལ་
ཐབས་ཀྱི་གནད་ཚང་བར་གསུངས་པ་དང་། རྒྱུ་ཚོགས་མང་པོས་རྒྱང་རིང་པོ་ནས་བསྐོར་
བ་ལྟ་བུ་བྱེད་མི་དགོས་པར་ཆོས་གཟུགས་གཉིས་ཀའི་ཉེ་རྒྱུའི་རྩ་བ་ནས་བཟུང་སྟེ་བསྒྲུབ་
པས་ན་སྐུ་གསུམ་ལ་དམར་འཇུས་སུ་བྱེད་པ་ཞེས་ཀུན་མཁྱེན་འཇམ་དབྱངས་བཞད་
པས་གསུངས་པ་རྣམས་ལེགས་པར་གོ་དགོས་ཏེ། གནད་འདི་མ་གོ་ན་ཐོབ་བྱའི་འབྲས་
བུ་ཕར་ཕྱིན་ཐེག་པར་བཤད་པ་ལས་དམན་པའི་དོགས་པའམ། རྒྱུའི་མྱུར་ཁྱད་ལ་ཡིད་
མི་ཆེས་བ་གང་རུང་འབྱུང་བས་ཆོས་ཀྱི་རྗེས་སུ་འབྲང་བའི་དད་པ་སྐྱེ་དཀའ་བའོ། །དེ་
དག་གི་དོན་བསྡུས་ན་བསྟོད་པའི་ཤོ་ལོ་ཀ་འདིར་སྙིང་རྗེ་རང་ཉིད་སྟོང་པ་ཉིད་ལ་ཞུགས་
པའི་ཆ་ནས་སྒྲིབ་གཉིས་བཅོམ་སྟེ་སྲིད་མཐའ་འགོག་པའི་ཤེས་རབ་ཀྱི་ངོ་བོ་དང་། འགྲོ་
བ་རྣམས་ལ་དམ་དུ་འཁྱུད་པའི་ཚུལ་གྱིས་མི་གཏོང་བར་དེའི་དོན་བྱེད་པའི་ཆ་ནས་ཞི་
མཐའ་འགོག་པའི་ཐབས་ཀྱི་ངོ་བོ་སྟེ་ཐབས་ཤེས་གཉིས་ཀ་བློ་གཅིག་གི་ངོ་བོར་ཚང་བར་
ཐབས་ཤེས་དབྱེར་མེད་དང་ཆོས་གཟུགས་འགྲུབ་པའི་ཚོགས་གཉིས་ཟུང་དུ་འབྲེལ་བར་
གསུངས་པ་འདི་ནི་རྒྱུད་ཀྱི་དགོངས་པ་མཐར་ཐུག་ཡིན་ཏེ། འདིའི་བཤད་རྒྱུད་སམྦུ་
ཊ་ལས། སྤྲོས་པ་མེད་པའི་རང་བཞིན་ཉིད། །ཤེས་རབ་ཅེས་ནི་རབ་ཏུ་གྲགས། །ཡིད་
བཞིན་ནོར་ལྟར་མ་ལུས་པའི། །སེམས་ཅན་དོན་བྱེད་སྙིང་རྗེ་ཉིད། །དམིགས་མེད་



ངསs
རིག་བྱེད་མའི་བསྟོད་འགྲེལ། 180
གནས་སུ་ཤེས་རབ་དང་། །དམིགས་མེད་སྙིང་རྗེ་ཆེན་པོ་ཉིད། །བློ་དང་ལྡན་ཅིག་
གཅིག་གྱུར་པ། །ནམ་མཁར་ནམ་མཁའ་ཇི་ལྟའོ། །ཞེས་གསུངས་ཤིང་ཐབས་ཤེས་
སམ་བདེ་སྟོང་དབྱེར་མེད་ཚུལ་དཔེ་དང་བཅས་ཏེ་གོང་དུ་ཡང་བཤད་ཟིན་ཏོ།། ༈ གཉིས་
པ་འཕྲོས་དོན་སྤྱོད་པའི་ཁྱད་པར་བསྟན་པ་ནི། རྩ་བ་ལས།
།ཆགས་པ་མེད་ཀྱང་བརྩེ་ཆེན་ཆགས་པས་མྱོས།
།ཁྲོ་དང་བྲལ་ཡང་ཉོན་མོངས་དགྲ་མགོ་གཅོད།
།གཏི་མུག་ཀུན་བཅོམ་འོད་གསལ་ངང་དུ་གཟིམས།
།ཡ་མཚན་སྒྱུ་མས་ས་བཅུ་པ་ཡང་རྨོངས།
ཞེས་བྱུང་། དེ་ཡང་སྤྱོད་པའི་ཐ་སྙད་ཟོར་ཡངས་པར་བྱས་ནས། ཆགས་བྲལ་གྱི་སྤྱོད་
པ་དང་། ས་དང་ཕ་རོལ་ཏུ་ཕྱིན་པའི་སྤྱོད་པ་དང་། ཆགས་བཅས་ཀྱི་སྤྱོད་པ་གསུམ་
དུ་གསུངས་པས་མདོ་སྔགས་ཐམས་ཅད་ལ་དེའི་སྒྲ་འཇུག་ཀྱང་། གཙོ་བོ་ནི། སྔགས་
རིམ་ལས། སྤྱོད་བ་ནི་འདོད་པའི་ཡོན་ཏན་ལ་རང་བཞིན་ཡོངས་སུ་ཤེས་པའི་སྒོ་ནས་
ཐབས་མཁས་ཀྱིས་སྤྱོད་པ་ཡིན་ལ། ཞེས་འདོད་ཡོན་ལ་ཆགས་པ་ལམ་དུ་བྱེད་པ་ཡིན་
ཞིང་། དེའི་ནང་ནས་ཀྱང་རིག་མའི་འདོད་ཡོན་ལ་སྤྱོད་པ་ཡིན་ཏེ། རིམ་ལྔ་གསལ་
སྒྲོན་ལས། གང་ལ་སྤྱོད་པའི་འདོད་ཡོན་གྱི་གཙོ་བོ་ནི་རིག་མའི་འདོད་ཡོན་ཡིན་ལ།
ཞེས་སོ། །དེས་ན་སྤྱིར་སྤྱོད་པ་བྱེད་པའི་དུས་ལ་བསྐྱེད་རིམ་ཕྲ་རགས་མཐར་ཕྱིན་ནས་
ཐུན་མོང་གི་དངོས་གྲུབ་འགྲུབ་པའི་ཕྱིར་དང་། སེམས་དབེན་ཐོབ་ནས་སྒྱུ་ལུས་འགྲུབ་
པའི་ཕྱིར་དང་། སྒྱུ་ལུས་གྲུབ་ནས་སློབ་པའི་ཟུང་འཇུག་ཐོབ་པའི་ཕྱིར་དང་། དེ་ཐོབ་
ནས་མཆོག་བསྒྲུབ་པའི་ཕྱིར་སྤྱོད་བ་བྱེད་པ་སྟེ། ལམ་ལ་བོགས་འབྱིན་གྱི་སྤྱོད་པའི་སྐབས་
བཞི་གསུངས་ཀྱང་། འདིར་འོད་གསལ་གྱི་རིམ་པ་ནི་དབང་གསུམ་པ་ཕོ་ཉའི་ལམ་གཙོ་



རིག་བྱེད་མའི་བསྟོད་འགྲེལ། ་ 181
བོར་གྱུར་པ་ཡིན་པས་དེ་དང་འབྲེལ་ནས་སྤྱོད་པའི་རྣམ་བཞག་གསུངས་པ་ཡིན་ཏེ། འདི་
ལ་དགོངས་ནས་རྒྱུད་འདི་བརྟག་པ་དང་པོར་དེ་ཁོ་ན་ཉིད་ཀྱི་ལེའུས་ཕྱག་རྒྱའི་མཚོན་
ཉིད་བསྟན་པའི་མཇུག་ཐོག་ཏུ་སྤྱོད་པའི་ལེའུ་གསུངས་ཤིང༌། བདེ་མཆོག་གི་རྒྱུད་ལས་
ཀྱང་ཉེར་དྲུག་པར་ཕྱག་རྒྱ་མཉེས་པར་བྱེད་པའི་ཚུལ་བསྟན་ནས། ཉེར་བདུན་པ་སོགས་
གསུམ་གྱིས་སྤྲོས་བཅས་དང་། ས་བརྒྱད་པར་སྤྲོས་མེད་ཀྱི་སྤྱོད་པ་རྒྱས་པར་བསྟན་
ཏོ། །དེ་ཡང་འདིར་སྙིང་རྗེ་ལ་ཆགས་པའི་མིང་གིས་བཏགས་པ་ནི་སྤྱིར། འགྲོ་ལ་ཆགས་
པས་ཀུན་ཆགས་མཛད། །ཅེས་འགྲེལ་པ་དོན་གསལ་ལས་གསུངས་པ་ལྟ་བུ་སྙིང་རྗེ་
ཐུན་མོང་བ་ལ་དོན་མིང་བཏགས་པ་ཡོད་ཀྱང་། འདི་ནི། ཐབས་ཤེས་གཏན་ལ་དབབ་
པ་གྲུབ་པ་ལས། སྙིང་རྗེ་སེམས་ཅན་ལ་ཆགས་པས། །འདོད་ཆགས་ཞེས་ནི་བྱ་བར་
གྲགས། །ཞེས་དང་། རིམ་ལྔ་གསལ་སྒྲོན་ལས། ཐབས་གང་ལས་འགྲོ་བའི་དོན་
འབྱུང་བའི་ཆགས་པ་ཆེན་པོ་ལྷན་ཅིག་སྐྱེས་པའི་བདེ་བ། ཞེས་གསུངས་པ་ལྟར། ལྷན་
སྐྱེས་ཀྱི་བདེ་བ་ལ་ཆགས་པའི་སྒྲས་བསྟན་ནོ། །དེས་མྱོས་པ་ནི་ཆགས་པ་ཆེན་པོ་དེ་ཉིད་
འབྲེལ་བའི་ཐབས་སྣ་ཚོགས་ཀྱིས་རྒྱས་པར་བྱས་པའི་དོན་ཏེ། དེ་ཡང་སྤྱོད་པ་བྱ་བའི་
གནས་རྒྱུད་ལས་གསུངས་པ་དང་མཐུན་པར་ཆུ་ཚོན་གྱི་དཀྱིལ་འཁོར་སོགས་སུ་རྣལ་
འབྱོར་པ་ཕོ་མོ་རྣམས་ལྷ་སོ་སོའི་ཆས་སུ་ཞུགས་ཏེ་ང་རྒྱལ་བརྟན་པོ། ཐོག་མར་གཟུགས་
དང་སྒྲ་དང་དྲིའི་ཡུལ་ལ་སྤྱོད་པས་ཆགས་པ་སྤེལ་ཞིང་། དེ་ནས་ནང་གི་སྦྱིན་སྲེག་གི་
ཚུལ་དུ་རོ་ལ་སྤྱོད་པས་ཁམས་བརྟས་པར་བྱེད། དེ་རྗེ་ལྷན་ཅིག་སྤྱོད་པ་དང་རྗེས་སུ་
སྤྱོད་པའི་ཕྱག་རྒྱ་རྣམས་ཀྱི་ནང་ནས་འདོད་པའི་སྒྱུ་རྩལ་ལ་མཁས་པ་གཅིག་བླངས་ཏེ་
རྩ་བསྐུལ་པ་སོགས་སྔོན་དུ་འགྲོ་བས་སྙོམས་པར་ཞུགས་ནས་ལྷན་སྐྱེས་ཀྱི་བདེ་བ་འདྲེན་
ཞིང་། དེའི་སྔ་ཕྱི་ཀུན་ཏུ་ཨ་ར་ལི་སྟེ་རྩེད་མོའམ་དགའ་བའི་རོལ་པ་སྣ་ཚོགས་པ་བརྡ་



རིག་བྱེད་མའི་བསྟོད་འགྲེལ། 182
དང་བརྡའི་ལན་དང་། གླུ་དང་གླུའི་ལན་དང་། གར་དང་གར་གྱི་ལན་ལ་སོགས་པ་
སྒོ་མཐའ་དག་ནས་ལྷན་སྐྱེས་ཀྱི་བདེ་བ་དྲངས་ཏེ། དེ་ལ་གཅིག་ཏུ་གཞོལ་བར་གྱུར་
པས་ན་ཆགས་པས་མྱོས་པ་ཞེས་བཤད་པ་ཡིན་ནོ། །སྙིང་རྗེ་ལ་ཆགས་པར་བཏགས་
པའི་དབང་དུ་བྱས་པའི་བཤད་ཚུལ་དེ་ལྟར་ཡིན་ཀྱང་ཚུལ་དེ་ཁོ་ནར་མ་ངེས་པ་ནི། རིམ་
ལྔ་གསལ་སྒྲོན་ལས། དེ་བས་ན་ཆགས་པ་དངོས་མིན་པ་ལ་དེའི་མིང་གིས་བཏགས་པ་
མིན་ནོ། །ཞེས་གསུངས་པ་ལྟར་དེ་ཆགས་པ་དངོས་གནས་པ་ལ་བྱས་ནས་དེ་ཉིད་ལམ་
དུ་བྱེད་ཚུལ་དང་ཡང་སྦྱོར་དགོས་ཏེ། བརྟག་པ་ཕྱི་མའི་གཉིས་པ་ལས། ཆགས་པས་
འཇིག་རྟེན་འཆིང་གྱུར་པ། །འདོད་ཆགས་ཉིད་ཀྱིས་རྣམ་གྲོལ་འགྱུར། །ཞེས་དང་།
དུག་གི་དེ་ཉིད་ཤེས་པ་དེས། །དུག་གིས་དུག་ནི་སེལ་བར་བྱེད། །ཅེས་སོགས་དུག་
གིས་དུག་སེལ་བ། རྣ་བར་ཆུ་སོང་བ་ཆུས་འདྲེན་པ། མེས་ཚིག་པ་མེས་གདུངས་པས་
ཞིང་སོགས་དཔེར་བྱས་ཏེ་འདོད་ཆགས་ལམ་དུ་བྱས་པས་འདོད་ཆོགས་དྲུངས་འབྱིན་
པར་གསུངས་པའི་ཕྱིར་རོ། དེ་ལྟར་རྐང་པ་དང་པོའི་དོན་སྙིང་རྗེ་ལ་ཆགས་པར་བཤད་
པ་དང་། ཆགས་པ་དངོས་གནས་པ་ལམ་དུ་བྱེད་ཚུལ་གཉིས་སུ་ཕྱེ་བ་བཞིན་རྐང་པ་
གཉིས་པ་དང་གསུམ་པའི་དོན་ཡང་ཁྲོ་བ་དང་གཏི་མུག་ལྟ་བུར་བཏགས་ནས་བཤད་པ་
དང་། ཁྲོ་བ་དང་གཏི་མུག་དངོས་གནས་པ་ལམ་དུ་བྱེད་ཚུལ་གཉིས་གཉིས་ལ་སྦྱར་
ན་སྤྱོད་པའི་སྐབས་དང་ཤིན་ཏུ་འབྲེལ་ཏེ། དང་པོ་ནི་དཔེར་ན། བརྟག་པ་ཕྱི་མའི་གསུམ་
པ་ལས། ཁྱོད་ཀྱིས་སྲོག་ཆགས་བསད་པར་བྱ། །ཞེས་སོགས་དམ་ཚིག་བཞི་གསུངས་
པའི་དོན་འཆད་པར་དེའི་མཇུག་ཐོགས་སུ། སེམས་གཅིག་སྲོག་ཆགས་གསོད་བ་ཉིད།
གང་ཕྱིར་སྲོག་ནི་སེམས་སུ་བརྗོད། །ཅེས་སྲོག་ཆགས་སུ་ཐ་སྙད་གདགས་པའི་གཞི་
སེམས་ཐམས་ཅད་དེ་བཞིན་ཉིད་དུ་རོ་གཅིག་པར་བྱེད་པ་འམ། སེམས་ཀྱི་ཀུན་རྟོག་
སབ་



Iss
རིག་བྱེད་མའི་བསྟོད་འགྲེལ།
གཡོ་བའི་བཞོན་པར་གྱུར་པའི་རླུང་ངམ་སྲོག་དྷུ་ཏིར་བཅུག་པ་ལ་སྲོག་ཆགས་བསད་
པའི་སྒྲས་བསྟན་པ་ལྟར། འདིར་ཀུན་ནས་ཉོན་མོངས་པའི་དགྲ་བོ་བཞོན་པའི་རླུང་དང་
བཅས་པ་རིག་པ་ཡེ་ཤེས་ཤུགས་དྲག་པོས་དྲུངས་ནས་ཕྱུང་བ་ལ། རབ་ཏུ་ཁྲོས་པའི་
ཤུགས་ཀྱིས་མཚོན་ཆ་རྣོན་པོ་བཏབ་སྟེ་དགྲའི་མགོ་བོ་བཅད་པ་ལྟ་བུའི་ཉམས་དང་སྦྱར་
ནས་གསུངས་པ་ཡིན་ནོ། །འདི་ནི་དཔེ་ཙམ་མ་ཡིན་པར་སྤྱོད་པའི་ཁྱད་པར་འགའ་ཞིག་
གི་མཚོན་དོན་དུ་ཡང་སྦྱོར་དགོས་ཏེ། གྲུབ་ཆེན་ཤ་བ་རི་པ་རི་དྭགས་གསོད་པ་དང་།
བེ་ཏ་ལི་པ་བྱ་གསོད་པ། འགའ་ཞིག་གིས་ཕག་གསོད་པ་ལྟ་བུའི་ཚུལ་བསྟན་པ་རྣམས་
ཀྱང་དོན་ཉོན་མོངས་འཇོམས་པའི་མཚོན་བྱེད་ཡིན་པར་རྡོ་རྗེའི་གླུ་སོགས་ལས་འབྱུང་
བ་བཞིན་ནོ། །དེས་མཚོན་ཏེ་འོད་གསལ་ངང་དུ་གཟིམས་ཞེས། འོད་གསལ་ལ་གཉིད་
ཀྱིས་སྒྲས་བསྟན་པ་ཡང་གཉིད་ཀྱིས་སེམས་ནང་དུ་བསྡུས་ཏེ་ཡུལ་མི་མཐོང་བར་བྱེད་
པ་གཏི་མུག་དང་བྱེད་ལས་ཆ་འདྲ་བ་ཡོད་པས་དེའི་སྒོ་ནས་བཏགས་པ་ཡིན་ཏེ། མདོ་
ལས། གང་མ་མཐོང་བ་ནི་མཐོང་བ་དམ་པའོ། །ཞེས་དང་། སྤྱོད་འཇུག་ལས། དོན་
དམ་བློ་ཡི་སྤྱོད་ཡུལ་མིན། །ཞེས་གཉིས་སྣང་དང་བཅས་པའི་ཚུལ་གྱིས་མཐོང་བྱ་མ་
ཡིན་པ་ལ་མ་མཐོང་བ་དང་། བློས་ཡུལ་དུ་མ་བྱས་པ་སོགས་སུ་བཤད་པ་ལྟར། འདིར་
ཡང་ཐམས་ཅད་སྟོང་པ་འོད་གསལ་གྱི་ཚེ་སྣང་བ་གསུམ་ལ་སོགས་པའི་སྐབས་ཀྱི་གཉིས་
སྣང་གི་སྤྲོས་པ་མ་ལུས་པར་བསྡུས་ཏེ། ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་
པོའི་ཡེ་ཤེས་གཉིས་རེ་མཉམ་དུ་གྱུར་པ་ལ་དེའི་ངང་དུ་གཟིམས་ནས་ཅི་ཡང་མ་མཏོང་
བ་ལྟ་བུར་བཤད་པ་ཡིན་ཏེ། སྡོམ་འབྱུང་ལས། གང་གི་ཚེ་ན་དེ་ཉིད་རིག །བསམ་
པ་ཐམས་ཅད་བསམ་དུ་མེད། །གང་དུ་བསམ་དུ་མེད་སེམས་པ། །དེ་ཚེ་བསམ་མི་
ཁྱབ་པར་འགྱུར། །ཞེས་དང་། ཡིད་མེད་ཡིད་ནི་བྱས་ནས་སུ། །ཅུང་ཟད་ཙམ་ཡང་



རིག་བྱེད་མའི་བསྟོད་འགྲེལ། 184
བསམ་མི་བྱ། །མཁའ་དང་ནམ་མཁའ་མཉམ་དེ་བཞིན། །སེམས་ནི་རོ་མཉམ་བསྒོམ་
བྱ་སྟེ། །ཞེས་གསུངས་ཏེ། ལམ་གྱི་འོད་གསལ་སྐབས་ཀྱི་ཐམས་ཅད་སྟོང་པ་དེ་ཇི་
ལྟ་བ་གཞི་ལ་འཆི་དུས་འཆར་ཞིང་། དེ་དང་ཆ་འདྲ་བ་གཉིས་ཀྱི་ཚེ་འབྱུང་བས་དེའི་
ཆ་ནས་ཀྱང་མཚོན་པ་ཡིན་ནོ། །གཞན་ཡང་སྦྱོར་བ་བདུན་པ་ལས། དཀྱིལ་འཁོར་
བྲི་བ་ལ་སོགས་དགག །སྡོམ་པའི་མཆོག་ནི་སྦྱིན་པའོ། །ཞེས་དབང་གསུམ་པའི་དམ་
ཚིག་ཏུ་གསུངས་ཀྱང་གཙོ་བོར་སྤྱོད་པའི་སྐབས་ཡིན་ཏེ། གསང་བ་གྲུབ་པ་ལས། ས་
རྡོའི་རང་བཞིན་མཆོད་རྟེན་དང་། །གླེགས་བམ་ལ་སོགས་མི་བྱ་ཞིང་། །རྨི་ལམ་དུ་
ཡང་དཀྱིལ་འཁོར་སོགས། །ལག་པའི་ཕྱག་རྒྱ་ཡང་མི་བྱ། །ཐེག་པ་གསུམ་ལ་ཞུགས་
རྣམས་ལ། །ཕྱག་ལ་སོགས་པ་མི་བྱའོ། །ཞེས་གསུངས་པ་ཡང་སྤྱིར་སྤྱོད་པ་གསུམ་
གའི་ཚེ་ལུས་ངག་གི་དགེ་སྦྱོར་གཞན་ལ་ཆེད་དུ་མི་བྱེད་པར་དེ་ཁོ་ན་ཉིད་བསྒོམ་པ་གཙོ་
ཆེ་ལ། འོན་ཀྱང་སྤྲོས་བཅས་སྤྲོས་མེད་གཉིས་ནི་ལས་ཀྱི་ཕྱག་རྒྱ་ལ་བསྟེན་པས་ཕྱག་
དང་ཕྱག་གི་ལན་སོགས་བྱ་བ་དང་། ཤིན་ཏུ་སྤྲོས་མེད་ནི་དེ་ཙམ་ཡང་མེད་པར་བཟའ་
བཏུང་དང་བཤང་གཅིའི་སྐབས་མ་གཏོགས་ཡེ་ཤེས་ཀྱི་ཕྱག་རྒྱ་ལ་བསྟེན་ནས་འོད་གསལ་
དུ་འཇུག་པའི་རིམ་པས་ལྷན་སྐྱེས་བསྒོམ་པ་ཁོ་ན་ལ་ཆིག་དྲིལ་དུ་བྱེད་པར་གསུངས་སོ།
འདིའི་སྐབས་སུ་གཉིད་ཀྱི་འོད་གསལ་གཙོ་བོར་བསྒོམ་སྟེ་སྣང་ཚོད་ལ་རྟག་ཏུ་གཉིད་
ལོག་ནས་བཞུགས་པ་ལྟར་ཡོད་པས་འོད་གསལ་ངང་དུ་གཟིམས་ཞེས་པ་ཤིན་ཏུ་སྤྲོས་
མེད་དང་། རྐང་པ་སྔ་མ་གཉིས་སྤྲོས་བཅས་ལ་སྦྱར་ཡང་རུང་སྟེ། ཤིན་ཏུ་སྤྲོས་མེད་
ལ་བྷུ་སུ་ཀུའི་སྤྱོད་པ་ཞེས་འབྱུང་བའི་དོན་ཡང་། ཡི་གེ་གསུམ་ལ་སོ་སོར་ཡི་གེ་བསྣན་
ཏེ་ངེས་ཚིག་གིས་བཤད་ནོ་དང་པོ་བྷུཉྫ་ན་ཞེས་ཟས་ཟ་བ་དང་། གཉིས་པར་སུ་ཏ་ན་
ཞེས་གཉིས་ལོག་པ་དང་། གསུམ་པར་ཀུ་ཊི་ས་ར་ཞེས་བཤང་གཅིའི་ཕྱིར་འགྲོ་བའི་



རིག་བྱེད་མའི་བསྟོད་འགྲེལ།
185
འཆག་པ་སྟེ་འདུ་ཤེས་དེ་གསུམ་མ་གཏོགས་འདུ་འཛི་སྤངས་ཏེ་རྒྱུན་དུ་གཉིད་དང་འོད་
གསལ་བསྲེས་པ་ཉིད་སྐྱོང་བར་གསུངས་སོ། །ཡི་གེ་ཕྱི་མ་འདི་ལ། བརྟག་གཉིས་རྣམ་
བཤད་པར་རྙིང་དུ་ཀུ་ཊི་པ་ར་ཞེས་འབྱུང་བ་མ་དག་པར་མངོན་ཏེ། རིམ་ལྔ་གསལ་
སྒྲོན་དང༌། སྦས་དོན་ཀུན་གསལ་སོགས་དུ་མར་ཀུ་ཊི་ས་ར་ཞེས་འབྱུང་ཞིང་། སྲི་
འགྲོ་བ་ལའི་ཞེས་པའི་བྱིངས་ལས་སྒྲུབ་ན་ཡང་སར་ཞེས་པ་དག་པར་མངོན་ནོ། །དེ་
བཞིན་དུ། འཇམ་དཔལ་མཚན་བརྗོད་ལས། མཆོད་པ་ཆེན་པོ་འདོད་ཆགས་ཆེ། །སེམས་
ཅན་ཐམས་ཅད་དགའ་བར་བྱེད། །མཆོད་པ་ཆེན་པོ་ཞེ་སྡང་ཆེ། །ཉོན་མོངས་ཀུན་
གྱི་དགྲ་ཆེ་བ། །མཆོད་པ་ཆེན་པོ་གཏི་མུག་ཆེ། །གཏི་མུག་བློ་སྟེ་གཏི་མུག་སེལ། །ཞེས་
བདེ་ཆེན་གྱི་ཡེ་ཤེས་དེ་ཉིད་ལ་བྱེད་ལས་ཀྱི་སྒོ་ནས་ཆགས་སྡང་གཏི་མུག་སོགས་སུ་འདོད་
ཚུལ་གསུངས་པས་དང་པོ་གཉིས་དངོས་ཟིན་དུ་གསལ་ཡང་། ཕྱི་མའི་དོན། དཔེ་མེད་
འཚོས། སྲོག་རྩོལ་གྱི་རླུང་གི་རྒྱུ་བ་དྷུ་ཏིར་བཀག་པས་གཏི་མུག་ཏུ་བཤད་ལ། ཉི་མ་
དཔལ་གྱིས། གཏི་མུག་ལས་ཤིན་ཏུ་འདས་པའི་ཕྱིར་གཏི་མུག་ཆེན་པོའོ། །ཞེས་བཤད་
དོ། །གཉིས་པ་ཞེ་སྡང་དང་གཏི་མུག་དངོས་གནས་པ་གཉིས་ལམ་དུ་བྱེད་ཚུལ་ཡང་
དེས་མཚོན་ནས་གོ་དགོས་ཏེ། སྤྱོད་པའི་སྐབས་འདིར་འདོད་ཆགས་ལམ་དུ་བྱེད་ཚུལ་
གསུངས་པའི་ཞར་ལ་དེ་གཉིས་ཀྱང་ལམ་དུ་བྱེད་ཚུལ། འདོད་ཆགས་ཞེ་སྡང་གཏི་མུག་ ་
གསུམ། །འཛིན་པས་དུག་ཏུ་འགྱུར་བ་ཡིན། །དུག་འདི་ཉེ་བར་ཞི་གྱུར་ན། །དུག་ནི་
དུག་མེད་བྱས་པ་ཡིན་། །ཞེས་སོགས་དྲངས་ཏེ་སྤྱོད་བསྡུས་ལས་གསུངས་པ་དང་། དེའི་
དགོངས་པ། རིམ་ལྔ་གསལ་སྒྲོན་ལས། འདོད་ཆགས་ལ་གནང་བ་ཡོད་དུ་ཆུག་ཀྱང་
ཞེ་སྡང་དང་གཏི་མུག་ལ་གནང་བ་ཇི་ལྟར་ཡོད་སྙམ་ན། བསད་བསྐྲད་ལ་སོགས་པ་
དྲག་པོའི་ལས། ཞེས་པ་ནས། རྒྱུའི་ཀུན་སློང་སྐབས་སུ་སྙིང་རྗེ་བསྐྱེད་ཀྱང་དུས་ཀྱི་



iss
རིག་བྱེད་མའི་བསྟོད་འགྲེལ།
ཀུན་སློང་སྐབས་སུ་བགེགས་ལ་གནོད་སེམས་བསྐྱེད་པ་སོགས་བཤད་པས་ཞེ་སྡང་དང་
དེའི་ཆར་གཏོགས་འགའ་ཞིག་གནང་བ་ཡོད་ལ། ཆགས་སྡང་གང་ཡིན་ཀྱང་ཉོན་མོངས་
ཅན་གྱི་གཏི་མུག་དང་མཚུངས་ལྡན་དུ་འབྱུང་བས་ཉོན་མོངས་གཞན་གནང་བའི་ཞར་
བྱུང་གི་སྒོ་ནས་གནང་། ཞེས་གསུངས་སོ། །དཔལ་མཆོག་ནི་རྣལ་འབྱོར་རྒྱུད་ཡིན་
པས་དངོས་བསྟན་སྤྱོད་པའི་སྐབས་དང་མ་འབྲེལ་ཡང་དགོངས་པ་ཕྱོགས་མཐུན་པས་
དྲངས་པ་ཡིན་ལ། ཐེག་བསྡུས་ལས། ཞེ་སྡང་ནི་སྙིང་རྗེ་དང་རྣམ་པ་ཐམས་ཅད་དུ་
འགལ་བས་གནང་བ་མེད་པར་གསུངས་པ་དང་། གསེར་འཕྲེང་ལས་གཏི་མུག་གནང་
བ་མེད་པར་གསུངས་པ་སོགས་སྐབས་གཞན་ཡིན་པའི་ཞིབ་ཆ་ཤེས་དགོས་སོ། །ཡ་
མཚན་སྒྱུ་མས་ས་བཅུ་པ་ཡང་རྨོངས། །ཞེས་པ་ནི། སྤྱོད་པའི་ཁྱད་པར་དེ་དག་གསང་
སྔགས་ཀྱི་ཐུན་མོང་མ་ཡིན་པ་ཡིན་པས་ཕར་ཕྱིན་ཐེག་པ་པ་རྣམས་ཀྱི་བློ་ཡུལ་ལས་འདས་
པ་ལ་སྦྱར་རུང་ཙམ་ཡིན་ཀྱང་། གཙོ་བོ་ནི་དོན་གྱི་འོད་གསལ་སྤྱིའི་ཡོན་ཏན་བརྗོད་
པའི་དོན་བསྡུ་བ་ཡིན་ཏེ། དོན་གྱི་འོད་གསལ་མན་ཆད་མ་དག་པའི་སྒྱུ་ལུས་ལ་སོགས་
པའི་དོད་ཐུབ་ཀྱི་ལམ་ཕར་ཕྱིན་ཐེག་པར་ཡང་ཡོད་པས། ས་བཅུ་པ་ནས་སྔགས་ལ་
འཇུག་པའི་ཚེ་དེ་དག་རྒྱུད་ལ་སྐྱེད་མི་དགོས་ཤིང་། དེའི་སྣོད་རུང་དུ་སྒྲུབ་པའི་དབང་
དང་པོ་གཉིས་ཀྱང་བསྐུར་མི་དགོས་སོ། །སྤྱིར་སྟོང་ཉིད་མངོན་སུམ་དུ་རྟོགས་ཀྱང་
གཉུག་སེམས་ལྷན་སྐྱེས་ཀྱི་བདེ་བའི་སྒོ་ནས་སྟོང་ཉིད་མངོན་སུམ་དུ་རྟོགས་པ་མེད་པས་
དོན་གྱི་འོད་གསལ་གསར་དུ་སྐྱེད་དགོས་ཤིང་། དེའི་སྣོད་རུང་དུ་སྒྲུབ་པའི་དབང་གསུམ་
པ་ཡན་ཆད་བསྐུར་དགོས་པས་དེ་ཉིད་སྔགས་ལ་མ་ཞུགས་པའི་བྱང་སེམས་ས་བཅུ་པ་
བ་རྣམས་ཀྱི་ཐུགས་སུ་ཆུད་པར་མི་ནུས་པའི་ཕྱིར་དེ་ལ་རྨོངས་ཞེས་བཤད་པ་ཡིན་ནོ།
དེ་ལྟར་ཡང་བརྟག་པ་ཕྱི་མའི་ལྔ་པ་ལས། འབར་བའི་ཕྲེང་བ་འཁྲུགས་པ་ཡི། །དཀྱིལ་



is
ཀ༤
རིག་བྱེད་མའི་བསྟོད་འགྲེལ།
འཁོར་རབ་ཏུ་བཞེངས་ནས་ནི། །རྡོ་རྗེ་སྙིང་པོ་དབང་སྦྱིན་ཕྱིར། །ཐིག་ལེ་མཆོག་ནི་
བཀུག་པ་ཉིད། །ཅེས་དང་། དེའི་དོན་འཆད་པར། མན་ངག་སྙེ་མ་ལས། མཆོག་ཏུ་
མཐར་ཐུག་པ་ན་ཡང་ངེས་པར་ཐབས་འདི་ལ་ལྟོས་སོ་ཞེས་བརྗོད་པར་བྱ་སྟེ། དཔེར་
ན་ནམ་མཁར་བཞུགས་པའི་རྫོགས་པའི་སངས་རྒྱས་རྣམས་ཀྱིས་གནང་བའི་ཤེས་རབ་
ཀྱི་དབང་ལས། ཞེས་པ་ནས་ཐིག་ལེ་མཆོག་མ་ལས་དབང་བསྐུར་བ་བྱིན་པ་བཞིན་ནོ།
ཞེས་གསུངས་སོ། །དེ་ལ་འོད་གསལ་གྱི་གདམས་པ་བསྟན་ཅིང་དེས་མངོན་དུ་བྱས་
ཚུལ་ཡང་། རིམ་པ་གཉིས་པ་ལས། ནེ་རཉྫ་ནའི་ཆུ་འགྲམ་དུ། །མི་གཡོའི་ཏིང་འཛིན་
ལ་བཞུགས་པ། །དེ་ཚེ་རྒྱལ་བ་མཁའ་རྡོ་རྗེ། །ཏིལ་གྱི་གང་བུ་གང་བཞིན་བཞུགས།
རྒྱལ་བའི་སྲས་ལ་སེ་གོལ་དང༌། །དེ་ལ་དབྱངས་གཅིག་གིས་གསུངས་པ། །བསམ་
གཏན་འདི་ནི་རྣམ་དག་མིན། །འདིས་ནི་མཐར་ཐུག་མི་འཐོབ་སྟེ། །ནམ་མཁའི་ངོས་
ལྟར་མཐའ་མེད་པ། །འོད་གསལ་བ་ནི་དེ་དམིགས་ཤིག །འོད་གསལ་བ་ཡི་གནས་
ཐོབ་ནས། །རབ་དགའི་གཟུགས་སུ་སྐྱེ་བར་འགྱུར། །དེ་ཚེ་རབ་དགའ་སྐུ་རྡོ་རྗེ། །ཀུན་
གྱི་དབང་ཕྱུག་ཐོབ་པར་འགྱུར། །འདི་ལྟར་སྒྲ་དེ་གསན་པ་དང་། །དེ་ནས་ཏིང་འཛིན་
མི་གཡོ་བཏང་། །འདི་ལྟར་ནམ་ཕྱེད་དུས་སུ་ནི། །རྒྱལ་བའི་སྲས་ཀྱིས་དེ་ཉིད་དམིགས།
ཞེས་སོགས་དོན་གྱི་འོད་གསལ་ཡན་ཆད་ཀྱི་ལམ་ལྷག་མ་མངོན་དུ་བྱེད་ཚུལ་གདམས་
ཤིང་། དེ་དང་མཐུན་པར། སྤྱོད་བསྡུས་ལས། སེ་གོལ་གྱི་སྒྲས་བསྐུལ་བར་གྱུར་
པས་མི་གཡོ་བའི་ཏིང་ངེ་འཛིན་ལས་བཞེངས་ཏེ། བྱང་ཆུབ་ཀྱི་ཤིང་དྲུང་དུ་བཞུགས་
ནས་ནམ་ཕྱེད་ཀྱི་དུས་སུ་འོད་གསལ་མངོན་དུ་མཛད་དེ། ཞེས་དང་། གྲོལ་བའི་ཐིག་
ལེ་ལས། གྲངས་མེད་བར་དུ་ཚོགས་བསགས་ཀྱང་། །འདི་དོན་མ་རྟོགས་ནེ་རཉྫརཾ།
ཅི་ཡང་མ་ཡིན་ཏིང་འཛིན་གནས། །ཞེས་པ་ནས། ནམ་ཕྱེད་དུས་སུ་རྒྱལ་བ་ལྟར།



icd.
རིག་བྱེད་མའི་བསྟོད་འགྲེལ། 188
དེ་ཉིད་བསྒོམས་པས་ཐོ་རངས་དུས། །སྐད་ཅིག་གིས་ནི་ཡང་དག་རྟོགས། །ཞེས་གསུངས་
སོ། །དེས་ན་ཕར་ཕྱིན་ཐེག་པའི་ལམ་གྱི་བགྲོད་པ་མཐར་ཕྱིན་ཀྱང་འཚང་རྒྱ་བ་ལ་དོན་
གྱི་འོད་གསལ་འདི་ཉིད་གསར་དུ་བསྐྱེད་ནས་བསྣོན་པ་འདེབས་དགོས་པའི་ཟབ་ཁྱད་
དང༌། འོད་གསལ་ཡེ་ཤེས་དེ་ཉིད་ཀྱིས་སྐལ་བ་མཉམ་པའི་རྒྱུ་བྱས་པའི་སངས་རྒྱས་
ཀྱི་སའི་གཉིས་སུ་མེད་པའི་ཡེ་ཤེས་དང་དེ་གཉིས་ཀ་ཡུལ་བདག་མེད་པའི་དེ་ཁོ་ན་ཉིད་
དང་རོ་གཅིག་ཏུ་ཞུགས་པའི་ངོ་བོའི་ཁྱད་པར་འདྲ་ཡང་། ཤེས་བྱའི་སྒྲིབ་པ་རིམ་གྱིས་
ཟད་པའི་ནུས་པའི་ཁྱད་པར་སྔ་མ་ལས་ནམ་མཁའ་དང་ལག་མཐིལ་བཞིན་དུ་ཆེས་མི་
འདྲ་བས་སྔ་མའི་ཡོན་ཏན་ལེགས་པར་མཐོང་བ་ན། ཕྱི་མ་ལ་ཚད་མེད་པའི་དང་བ་
ངང་གིས་འདྲེན་པར་འགྱུར་ཏེ། དེ་ཉིད་ཀྱི་ཕྱིར་འདིར་ཡང་བཅོམ་ལྡན་འདས་མའི་
ཐུགས་ལ་རྒྱུའི་ཡོན་ཏན་བརྗོད་པའི་སྒོ་ནས་བསྟོད་པ་ཡིན་ནོ། །དེ་ལྟ་བུའི་རྗེ་བཙུན་མའི་
ཐུགས་ཀྱི་ཡོན་ཏན་རྨད་དུ་བྱུང་བ་དེ་དག་འགྲུབ་པ་ལ། དེའི་ཉེ་རྒྱུ་ཐུན་མོང་མ་ཡིན་
པ་དོན་གྱི་འོད་གསལ་སྔོན་དུ་འགྲོ་དགོས་ཤིང་། དེའི་སྔོན་དུ་དཔེའི་འོད་གསལ་དང་།
དེའི་སྔོན་དུ་སྟོང་ཉིད་ཐོས་བསམ་གྱིས་ལེགས་པར་གཏན་ལ་འབེབས་དགོས་ཤིང་། དེ་
ལ་ཡང་ངེས་དོན་གྱི་མདོ་སྡེའི་དགོངས་པ་ཤིང་རྟ་ཆེན་པོ་ཀླུ་སྒྲུབ་ཡབ་སྲས་ཀྱིས་བཀྲལ་
བའི་སྲོལ་བཟང་པོ་རྙེད་དགོས་ལ། དེ་ཡང་འཇམ་མགོན་བླ་མའི་ལེགས་བཤད་དྲི་མ་
མེད་པ་རྣམས་ཀྱིས་བློ་མིག་ལེགས་པར་ཕྱེད་པ་ངེས་པར་གལ་ཆེ་བས། སྤྱིར་ཐེག་པ་
གསུམ་གྱི་ཐར་པ་འདོད་པའི་སྐྱེ་བོ་མཐའ་དག་དང་། ཁྱད་བར་དུ་དོན་དམ་འོད་གསལ་
གྱི་རིམ་པ་མངོན་དུ་བྱ་བར་འདོད་པའི་སྐལ་བཟང་རྣམས་ཀྱིས་ཟབ་མོའི་གཞུང་ལ་ཕྲ་
ཞིབ་ཀྱི་དཔྱད་པས་བག་ཆགས་ཅི་ཐེབས་བསོད་ནམས་རླབས་པོ་ཆེའི་རྒྱབ་བརྟེན་དང་
བཅས་པ་ལ་འབད་པ་ལྷུར་བྱའོ། །ཆོས་དབྱིངས་དག་པའི་མཁའ་ལས་མི་འདའ་ཡང་།



རིག་བྱེད་མའི་བསྟོད་འགྲེལ། 189
ཇི་སྙེད་ཆོས་ཀྱིས་འཇིག་རྟེན་གསལ་བར་བྱེད། །མཚན་འཛིན་མུན་པའི་དཔུང་ཚོགས་
ཅིག་ཅར་དུ། །ཟ་བྱེད་རིག་པའི་རྒྱལ་པོ་ཁྲོ་བོ་ཆེ། །ཞེས་བྱ་བ་ནི་བར་སྐབས་ཀྱི་ཚིགས་
སུ་བཅད་པའོ། ། ༈ བཞི་པ་སྐུ་གསུང་ཐུགས་ཐུན་མོང་དུ་བསྟོད་པ་ནི། རྩ་བ་ལས།
།དེ་ལྟར་སྐུ་གསུང་ཐུགས་ཀྱི་ངོ་མཚར་བའི།
།གསང་གསུམ་མི་ཟད་རྒྱན་གྱི་འཁོར་ལོ་ལ།
།བདག་གི་ལུས་དང་ངག་ཡིད་རབ་གུས་པས།
།ལེགས་པར་བསྟོད་ཀྱི་དགྱེས་པས་སྙན་དུ་གཞེས།
ཞེས་བྱུང་། དེ་ཡང་རྩོམ་པའི་ཕྱོགས་མཐོང་ཙམ་ཡོད་པ་ཁ་ཅིག་འདི་སྙམ་དུ། ཤོ་
ལོ་ཀ་འདི་སྔ་མ་གསུམ་ཀའི་མཇུག་སྡུད་ཡིན་གྱི། དོན་ཆེན་ཟུར་པ་མ་ཡིན་ཏེ། དེ་
ལྟར་སྐུ་གསུང་ཐུགས་ཀྱི་ཞེས་རྫོགས་ཚིག་སྨོས་པ་དང་། དོན་ཚན་སྔ་མ་གསུམ་དང་
མི་འདྲ་བར་མང་ཉུང་ཡང་ཚིགས་བཅད་གཅིག་ལས་མ་བྱུང་བའི་ཕྱིར་སྙམ་ན། སྐྱོན་
མེད་དེ། དེ་ལྟར་ཞེས་པ་འོག་ནས་འབྱུང་བ་བཞིན་དཔེར་བྱེད་པའམ། དེ་ལྟ་བུའི་སྐུ་
གསུང་ཐུགས་སོ་སོ་བ་དང་སྒྲུབ་བྱེད་བདེན་པ་གཉིས་ཀྱི་རྫོགས་རིམ་སོ་སོ་བ་དེ་དག་ཟུང་
དུ་འཇུག་པའི་ཚུལ་འདིར་སྟོན་པའི་དོན་ཡིན་གྱི། མཇུག་སྡུད་བྱས་པ་མིན་ཏེ། འདི་
འཇུག་སྡུད་ཡིན་ན་དེའི་འཕྲོ་དེ་མ་ཐག་ཏུ་ཡང་། དེ་ལྟར་བདག་གིས་བསྟོད་པའི་ཞེས་
མཇུག་སྡུད་གསལ་བར་སྨོས་པ་དང་ཟློས་པའི་སྐྱོན་དུ་འགྱུར་བའི་ཕྱིར་རོ། །དེར་མ་
ཟད་འདི་ལ་དོན་ཚན་ལོགས་སུ་མ་བྱས་ན་དོན་གྱི་གནད་མང་པོ་ཞིག་སྟོར་བར་འགྱུར་
ཞིང་། དེའི་རྒྱུ་མཚན་ཞིབ་ཏུ་ཤེས་ན་ལུགས་འདིའི་ལམ་གྱི་འགང་གཤོག་པའི་དགོས་
པ་ཆེ་བར་སྣང་བས་མདོར་བསྡུས་ཙམ་ཞིག་བརྗོད་པར་བྱ་སྟེ། འདིའི་རྩ་བའི་གཞུང་
ནི་རྒྱུད་བརྟག་པ་གཉིས་པ་ཡིན་ཞིང་། དེའི་དགོངས་པ་འགྲེལ་ཚུལ་ཌོ་ལྕི་པ་ནས་རིམ་



ཨ་
རིག་བྱེད་མའི་བསྟོད་འགྲེལ། 190
བཞིན་བརྒྱུད་པ་དཔའ་བོ་རྡོ་རྗེ་ལས་འབྲོག་མིས་གསན་པ་སོགས་གདམས་པའི་བཀའ་
སྲོལ་ཐམས་ཅད་འཇམ་མགོན་ས་སྐྱ་པ་ཡབ་སྲས་ལམ་མངའ་བའོ། །ཁྱད་པར་དུ་ཡང་
ཆོས་ཀྱི་བཀའ་བབས་གཙོ་བོ་ནི་བིར་པ་ནས་ཤར་ཕྱོགས་ནག་པོ་པ་ལ་བརྒྱད་པ་ག་ཡ་
དྷ་ར་ལས་འབྲོག་མིས་གསན་པའི་ལམ་འབྲས་རྡོ་རྗེའི་ཚིག་རྐང་དུ་གྲགས་པ་འདི་ཉིད་
ཡིན་ལ། དེའི་དོན་གྱི་གནད་བསྡུས་ན། གཞི་ལ་རྒྱུའི་རྒྱུད་དབང་བཞིའི་ཚུལ་དུ་གནས་
པའི་སྟོབས་ཀྱིས་སྨིན་བྱེད་རྒྱུའི་དབང་ལ་དབང་བཞིར་བཞག་ཅིང་། དེ་ལ་བརྟེན་པའི་
གྲོལ་བྱེད་ལམ་གྱི་དབང་ཡང་དབང་བཞིའི་ཚུལ་དུ་བསྒོམ་པ་ལ་བརྟེན་ནས་གྲོལ་བུ་འབྲས་
བུའི་དབང་ཡང་དབང་བཞིའི་ཚུལ་དུ་འགྲུབ་པས། ལམ་འབྲས་བུ་དང་བཅས་པ་ཐམས་
ཅད་དོན་ཚན་བཞི་བཞིར་བྱས་ཏེ་དབང་བཞི་དང་སྦྱར་བ་ནི། རྒྱུད་དོན་མན་ངག་གིས་
གསལ་བར་ཕྱེ་བའི་སྲོལ་བླ་ན་མེད་པུ་ཡིན་པས། རྗེ་བླ་མས་ཀྱང་བསྔགས་བརྗོད་རྒྱུ་
ཆེར་མཛད་པ་ཡིན་ཏེ། བླ་མ་ལྔ་བཅུ་པའི་ཊི་ཀ་ལུས། དབུང་བསྐུར་བུ་ལུ་སྨིན་བྱེད་
རྒྱུའི་དབང་། གྲོལ་བྱེད་ལམ་གྱི་དབང་། གྲོལ་བུ་འབྲས་བུའི་དབྲང་གསུམ་དུ་ཡོད་
ཅིང་། ཞེས་དང་། སྔགས་རིམ་ལུས། དབང་གསུམ་གྱི་ལམ་དུ་བསྡུས་ཏེ་ཉམས་སུ་
ལེན་པའི་ཚུལ་རྣལ་འབྱོར་གྱི་དབང་ཕྱུག་བིརྨ་པའི་གདམས་ངག་ལམ་འབྲས་བུ་དང་
བཅས་པའི་གནད། ཅེས་སོགས་དང༌། རྣལ་འབྱོར་གྱི་དབང་ཕྱུག་བྲིན་པའི་གདམས་
པ་འཛིན་པའི་བོད་ཀྱི་བླ་མ་མཁས་པ་འགའ་ཞིག་སྔགས་ཀྱི་ལམ་གྱི་གནད་ཐམས་ཅད་
དབང་གི་ཁོགས་ནས་ཚོལ་བར་མཛད་པ་ནི་རྨད་དུ་བྱུང་བའི་སྲོལ་དུ་མཐོང་ངོ་། །ཞེས་
གསུངས་པ་ལྟར་རོ། །དེ་ལྟར་འབྲས་བུ་དབྲང་བྲཞི་དང་སྦྱོར་བ་ལ་སྐུ་གསུང་ཐུགས་
སོ་སོ་བ་གསུམ་སྐུ་གསུང་ཐུགས་བསྡོམས་པ་དང་བཞིར་བྱེད་དགོས་ཏེ། ཀྱི་རྡོར་འབུམ་
ལྔ་ལས། སྐུ་གསུང་ཐུགས་དང་ཡེ་ཤེས་ཕྱིར། །མངོན་པར་དབང་བསྐུར་རྣམ་པ་བཞི།
ཐོསs
a



1•
-
-
རིག་བྱེད་མའི་བསྟོད་འགྲེལ། 191
ཞེས་གསུངས་པའི་ཡེ་ཤེས་ཞེས་པ་མཁྱེན་པ་ཁོ་ན་ལ་བྱས་ན་ཐུགས་དང་ཁྱད་མེད་དུ་
འགྱུར་བས། འདུས་པའི་རྩ་རྒྱུད་ལེའུ་གཉིས་པར་རྡོ་རྗེ་གསུམ་དབྱེར་མེད་པའི་བྱང་
ཆུབ་ཀྱི་སེམས་བསྐྱེད་པར་གསུངས་པ་ངེས་དོན་དུ་བཤད་པའི་ཚེ་དོན་དུ་བཤད་པའི་ཚེ་
དོན་དམ་བྱང་ཆུབ་ཀྱི་སེམས་དེ་ཟུང་འཇུག་ལ་བཤད་པ་ལྟར། སྐུ་དང་ཡེ་ཤེས་དབྱེར་
མེད་པ་ཟུང་འཇུག་གི་གོ་འཕང་ལ་བྱེད་དགོས་པ་ནི། རྫོགས་རིམ་དངོས་གྲུབ་སྙེ་མ་ལས།
སྐུ་དེ་གཉིས་ངོ་བོ་གཅིག་ལ་ལྡོག་པ་ཐ་དད་པ་ཙམ་མིན་པས། གཟུགས་སྐུ་དེ་ལ་གཉིས་
སུ་མེད་པའི་ཡེ་ཤེས་ཀྱི་སྐུ་ཞེས་ལན་དུ་མར་གསུངས། ཞེས་དང༌། དབང་དོན་དེ་ཉིད་
ཡང་གསལ་ལས། སྐུ་དང་ཐུགས་ཟུང་དུ་འཇུག་ཅིང་དེ་གཉིས་ཀྱང་ངོ་བོ་དབྱེར་མེད་
པས་གཉིས་སུ་མེད་པའི་ཡེ་ཤེས་ཀྱི་བདག་ཉིད་དུ་གྱུར་པའི་ཟུང་འཇུག ཅེས་སོ། །དེར་
མ་ཟད་སྦྱང་གཞི་སྦྱོང་བྱེད་སྦྱོང་བའི་ཚེ་ཡང་དབང་དང་པོ་གསུམ་ལུས་ངག་ཡིད་གསུམ་
སོ་སོའི་སྦྱོང་བྱེད་དང་། བཞི་པ་ལུས་ངག་ཡིད་གསུམ་ཐུན་མོང་གི་སྦྱོང་བྱེད་དུ་འགྲོ་
བས། སྐུ་གསུང་ཐུགས་སོ་སོ་དང་། སྐུ་གསུང་ཐུགས་གསུམ་དབྱེར་མི་ཕྱེད་པའི་ཟུང་
འཇུག་གི་ཡེ་ཤེས་ཀྱི་སྐུ་དེ་ཉིད་སྒྲུབ་བྱེད་དུ་འགྲོ་སྟེ། དུས་འཁོར་རྩ་རྒྱུད་ལས། དབང་
བསྐུར་གསུམ་གྱི་རིམ་པ་ཡིས། །ལུས་ངག་སེམས་ནི་ཡང་དག་སྦྱོང༌། །བཞི་པ་ཡེ་
ཤེས་དག་པ་སྟེ། །ལུས་ངག་སེམས་ནི་སྦྱོང་བའོ། །ཞེས་གསུངས་ལ། འདིས་འབུམ་
ལྔའི་ལུང་དོན་གསལ་བར་བྱས་ཡོད་དོ། །དེ་དག་གི་དགོངས་པ་བཞིན་དུ། རྡོ་རྗེའི་
ཚིག་རྐང་ལས། བཞི་པ་ལུས་ངག་ཡིད་གསུམ་གྱི་དབང་མཐར་ཕྱིན། ཞེས་དང་། ལམ་ .
འབྲས་པོད་དམར་གྱི་ནང་ཚན་ས་ཆེན་གྱི་དབང་བཞི་ངོ་སྤྱོད་ལས། མཆོག་དབང་བཞི་
པ་དཔའ་རླབས་བསྒོམ། །རྡོ་རྗེའི་དབའ་རླབས་བསྒོམས་པ་ཡིས། །ལུས་ངག་ཡིད་
གསུམ་ཡེ་ཤེས་འབར། །འབྲས་བུ་བཞི་པའི་རྟོགས་པ་སྐྱེ། །ཞེས་གསུངས་ལ། གནད་



192
རིག་བྱེད་མའི་བསྟོད་འགྲེལ།
དེ་དག་ཐམས་ཅད་ཤིན་ཏུ་གསལ་བར། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།
དེ་ལྟ་བུའི་སྐུ་གསུང་ཐུགས་དབྱེར་མི་ཕྱེད་པ་ནི་དབང་བཞི་པ་ཡིན་ལ། དེ་ཡང་སྔ་མའི་
ལམ་གཉིས་ཀྱིས་ལམ་དུས་ཀྱི་དབང་བཞི་པ་བསྒྲུབས་ཤིང་། སློབ་པའི་ཟུང་འཇུག་གིས་
མི་སློབ་པའི་སྐུ་གསུང་ཐུགས་དབྱེར་མི་ཕྱེད་པར་སྒྲུབས་པས་དབང་བཞི་པའི་ལམ་དུ་
རིམ་གཉིས་ཐམས་ཅད་འདུ་བ་ཡིན་ནོ། །ཞེས་འདོམས་པར་མཛད་དོ། །ཚུལ་འདི་
གོ་ན་དབང་བཞི་བྱིན་རླབས་རྣམས་ལ་བདུད་རྩི་འབེབས་སྦྱངས་རིམ་དང་ཅིག་ཅར་བྱེད་
པ་དང་། སྐུ་གསུང་ཐུགས་སོ་སོ་བ་དང་བསྡོམས་པའི་རྗེས་གནང་ཞེས་པ་རྣམས་ཀྱང་
བཞིའི་གྲངས་མ་ཚང་བའི་ཧོར་ཁུང་གསོབ་བྱེད་ཙམ་མ་ཡིན་པར་ལམ་གྱི་ལུས་སྤྱི་དང་
འབྲེལ་བའི་དགོས་པ་ཁྱར་པར་ཅན་ཡོད་པ་ཤེས་པར་འགྱུར་རོ། །དེས་ན་འདི་ལ་ཚིག་
ཉུང་བ་ཡང་བརྗོད་བྱ་རྒྱ་ཆུང་བ་མ་ཡིན་གྱི། སྔ་མ་ཐམས་ཅད་འདི་ཉིད་གཏན་ལ་འབེབས་
པའི་ཡན་ལག་ཏུ་འཁྱེར་ཤེས་དགོས་པས། རྒྱས་བཤད་ཟུར་དུ་མ་མཛད་པ་ཡིན་ཏེ།
བླ་མེད་ཀྱི་རྒྱུད་སྡེ་རྣམས་སུ་དབང་དང་པོ་གསུམ་གྱི་རྣམ་གཞག་རྒྱས་པར་གསུངས་ཀྱང་།
བཞི་པ་སྟོན་པ་ན། དེ་ལྟར་དེ་བཞིན་བཞི་པ་ཡང་། ཞེས་དང་། བཞི་པ་དེ་ཡང་དེ་
བཞིན་ནོ། །ཞེས་པ་ལྟ་བུ་ཟུར་ཙམ་རེ་ལས་མ་གསུངས་པ་དེ། དབང་དང་པོ་གཉིས་
གཟུགས་སྐུ་ཀུན་རྫོབ་ཀྱི་བདེན་པ་སྒྲུབ་བྱེད་དང་། གསུམ་པ་ཐུགས་དོན་དམ་པའི་བདེན་
པ་སྒྲུབ་བྱེད་ཡིན་པས། ཡ་གྱལ་དེ་དག་གནད་དུ་སོང་ན་དེ་དག་དུས་གཅིག་ཏུ་ཚོགས་
པའི་ཟུང་འཇུག་འགྲུབ་སླ་བ་དང་། དབང་དུས་སུ་ཡང་སྔ་མ་རྣམས་མོས་ངོར་ལེགས་
པར་ཤར་ན། དེས་མཚོན་ཏེ་དབང་བཞི་པའི་དོན་ལ་གོ་བ་ཆགས་སླ་ཡང་། སྔ་མ་
མེད་ན་མཚོན་པའི་གཞི་མ་གྲུབ་པས་བཤད་ཀྱང་དགོས་པ་མེད་པའི་ཕྱིར། དཔེར་ན་
མདའ་རྩལ་སྦྱོང་བའི་ཚེ། མདའ་འཕེན་པ་དགོས་པའི་གཙོ་བོ་ཡིན་ཀྱང་། སྔོན་དུ་མདའ་



iབྱ3
རིག་བྱེད་མའི་བསྟོད་འགྲེལ། 193
དང་གཞུ་སོ་སོའི་རྒྱུ་ཚོགས་ཚང་བའི་སྒོ་ནས་ལེགས་པར་བཅོས་ཟིན་ན། འཕེན་པའི་
ཚེ་དེ་གཉིས་སྦྱར་ནས་འཕེན་ཚུལ་བརྡ་སྤྲད་དེ་སློབ་པ་མ་གཏོགས་འཕེན་པ་ལོགས་སུ་
བཅོས་མི་དགོས་ལ། སྔར་མདའ་གཞུ་མ་སྒྲུབ་པར་འཕེན་ཚུལ་ཇི་ཙམ་བཤད་ཀྱང་འཕང་
དུ་མེད་པ་བཞིན་ཡིན་པའི་ཕྱིར། དེས་ན་དབང་གསུམ་པ་དེ་ཉིད་མཚོན་བྱེད་ཀྱི་དཔེར་
བྱས་ཏེ། བཞི་པ་ལ་དེའི་དོན་ཚང་བ་དང་། ཚང་བར་མ་ཟད་སྔ་མ་ལས་ཆེས་ཁྱད་
པར་དུ་འཕགས་ཤིང་གྱ་ནོམ་པ་ཡིན་ནོ་ཞེས་སྟོན་པའི་ཆེད་དུ། དེ་ལྟར་དང་། དེ་བཞིན་
དང་། ཡང་སྒྲ་སོགས་སྨོས་པ་ཡིན་པའི་ཕྱིར། ངག་གི་དབང་ཕྱུག་གྲགས་པས། དེ་
ལྟར་སྒྲ་དང་ལྡན་ཉིད་ཕྱིར། །ཡང་གི་སྒྲ་དོན་ལྡན་ཕྱིར་དང་། །དེ་བཞིན་སྒྲ་དོན་སྐྱེས་
ཉིད་ཕྱིར། །བཞི་པ་དེ་བཞིན་ཉིད་བདག་འདོད། །ཅེས་གསུངས་ཏེ། སོ་སོའི་དོན་
ཞིབ་པར་ནི་ཡན་ལག་བདན་ལྡན་རྩ་འགྲེལ་དང་། སྔགས་རིམ་དབང་དོན་སོགས་ལས་
ཤེས་པར་བྱ་ཡི། འདིར་མང་གིས་དོགས་པས་མ་སྤྲོས་ལ། འདི་ཉིད་ཀྱི་མགོར་དེ་ལྟར་
ཞེས་སྨོས་པ་ཡང་། རྒྱུད་དེ་རྣམས་དང་སྒོ་མཐུན་པར་གོང་གི་ཡོན་ཏན་རྣམས་འདིར་
མཚོན་བྱེད་ཀྱི་དཔེར་བླངས་པའི་ཚུལ་ཡང་ཤེས་པར་བྱའོ། །དབང་བཞིའི་བཤད་པ་
བྱེད་པའི་ཚེ་སྐུ་བཞིའི་ས་བོན་བསྐྲུན་པ་ཞེས་ཐམས་ཅད་ལ་གྲགས་ཆེ་ཡང་། དབང་
བཞི་པ་གང་དང་སྦྱོར་བའི་སྐུའི་ངོས་འཛིན་ཅུང་མི་གསལ་བར་སྣང་ལ། ལམ་འབྲས་
རྡོ་རྗེའི་ཚིག་རྐང་ལས། ངོ་བོ་ཉིད་སྐུ་རང་བཞིན་གྱི་ལྷུན་གྲུབ་ཐོབ་པར་བྱེད་པ། །ཞེས་
གསུངས་སོ། །འདིའི་ངོ་བོ་ཉིད་སྐུ་ཞེས་པ་ཡང་དག་པ་གཉིས་ལྡན་གྱི་དབྱིངས་ཙམ་
ལ་མི་བྱེད་ཀྱི། གོང་ད་བཤད་པ་ལྟར་གཉིས་སུ་མེད་པའི་ཡེ་ཤེས་ཀྱི་སྐའམ། རིམ་
ལྔ་གསལ་སྒྲོན་སོགས་སུ་ཟུང་འཇུག་གི་སྐུའི་མིང་གིས་བཏགས་པ་དེ་ལ་བྱེད་དགོས་ཏེ།
གྲུབ་ཆེན་དྲིལ་བུ་ཞབས་ཀྱིས། འདི་ནི་ངོ་བོ་ཉིད་སྐུ་སྟེ། །སྟོང་ཉིད་སྙིང་རྗེ་གཉིས་མེད་



རིག་བྱེད་མའི་བསྟོད་འགྲེལ། 194
པ། །མ་ནིང་ཞེས་བྱར་བརྗོད་པ་སྟེ། །ཁ་ཅིག་ཟུང་འཇུག་ཅེས་བྱར་བརྗོད། །ཅེས་
སོ། །དེས་ན་མི་སློབ་པའི་སྐབས་ཀྱི་སྐུ་ཐུགས་ཟུང་དུ་འཇུག་པ་ཁ་སྦྱོར་ཡན་ལག་བདུན་
ལྡོན་གྱི་གོ་འཕང་ནི་འདིར་དངོས་སུ་བསྟོད་ཡུལ་གཙོ་བོ་ཡིན་ཞིང་། དེ་ལ་རང་གི་རིགས་
འདྲ་སློབ་པའི་ཟུང་འཇུག་ཐོབ་པ་སྔོན་དུ་འགྲོ་དགོས་པས། དེའི་རྣམ་བཞག་ཅུང་ཟད་
ཙམ་ཞིག་བརྗོད་པར་བྱའོ། །དེ་ཡང་ལུགས་མཐུན་གྱི་སྟོང་པ་བཞི་སྔ་མ་ཕྱི་མ་ལ་ཐིམ་
ནས་དོན་གྱི་འོད་གསལ་མངོན་དུ་བྱས་པ་ན། འོད་གསལ་གྱི་ཡེ་ཤེས་དང་། དེའི་བཞོན་
པའི་རླུང་ཕྲ་བ་གཉིས་ལ་བརྟེན་ནས་རང་གི་མཇུག་ཐོགས་སུ་ལུགས་ལྡོག་གི་ཉེར་ཐོབ་
གྲུབ་པ་དང་དུས་མཉམ་དུ་སློབ་པའི་ཟུང་འཇུག་གི་སྐུ་གྲིབ་མ་དང་འདྲ་བར་གཅོད་དུ་
མེད་ཅིང་གཞིག་ཏུ་མེད་པ། འཕོ་བ་མེད་ཅིང་ཉོན་མོངས་པའི་ས་བོན་ཐམས་ཅད་ལས་
བྲལ་བ་ཆུ་ལས་ཉ་ལྡང་བའམ་གཉིད་ལོག་པ་ལས་སད་པ་བཞིན་དུ་བཞེངས་པ་དེའི་ཚེ་
ཟུང་འཇུག་ཐོབ་པ་ཡིན་ནོ། །འོ་ན་ཀྱང་སྤྱིར་ཟུང་འཇུག་ཏུ་འཇོག་ཚུལ་མི་འདྲ་བ་ཉེར་
གསུམ་ཙམ་ཞིག་རིམ་ལྔ་ལས་གསུངས་ཤིང་། འདི་ནི་དེའི་ནང་ནས་དང་པོ། འཁོར་
བ་དང་ནི་མྱ་ངན་འདས། །རྟོགས་པ་གཉིས་པོ་སྤངས་པས་ན། །གང་དུ་ངོ་བོ་གཅིག་
གྱུར་པ། །ཟུང་དུ་འཇུག་ཅེས་དེ་ལ་བཤད། །ཅེས་འཁོར་འདས་སོགས་སུ་ཞེན་པའི་
ཀུན་རྟོག་མཐའ་དག་བདེ་བ་ཆེན་པོའི་ཡེ་ཤེས་ཀྱིས་སྤངས་ཏེ། དེས་མི་ཕྱེད་པའི་གཉིས་
མེད་དུ་སོང་བའི་སྐུ་ལ་ཟུང་འཇུག་ཏུ་བཞག་པ་སྤྱི་སྐད་ལ་སྤངས་པ་ཟུང་འཇུག་ཅེས་གྲགས་
པ་དེ་ཡིན་ནོ། །དེ་ཐོབ་པས་ཟུང་འཇུག་ཐོབ་པ་ཙམ་གྱི་གྲངས་སུ་འགྲོ་ཡང་ཟུང་འཇུག་
གཙོ་བོ་ཐོབ་པ་མིན་ཏེ། ཟུང་འཇུག་གི་གཙོ་བོ་ནི་རྟོགས་པ་ཟུང་འཇུག་ཡིན་ལ། དེ་
ཐོབ་ཚུལ་ནི་རིམ་ལྔ་ལས། དེ་ཉིད་ཤེས་པས་རིམ་པ་བཞིན། །རང་བྱིན་རླབས་དང་
འོད་གསལ་ཤེས། །དེ་དག་ཁོ་ན་འདུས་པ་གང་། །འདི་ནི་ཟུང་འཇུག་རིམ་པའོ། །ཞེས་



i95
a
རིག་བྱེད་མའི་བསྟོད་འགྲེལ།
དང༌། ཀུན་རྫོབ་དང་ནི་དོན་དམ་གྱི། །དབྱེ་བ་སོ་སོར་ཤེས་ནས་ནི། །གང་དུ་ཡང་
ཇག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། ཞེས་པ་ལྟར་རང་བྱིན་རླབས་
ཞེས་པ་ཀུན་རྫོབ་སྒྱུ་མའི་སྐུའི་མཐར་སོན་པ་དང༌། སེམས་འོད་གསལ་ཞེས་པ་དོན་
དམ་བདེན་པའི་མཐར་སོན་པ་གཉིས་རེས་འཇོག་མེད་པར་རྒྱུད་གཅིག་ལ་དུས་མཉམ་
དུ་ཚོགས་མི་དགོས་སོ། །ཟུང་འཇུག་གི་སྐད་དོད་ཀྱང་ཡུག་ནདྭ་ཞེས་པའི་ཡུ་གཟུང་
དང་། ནདཱི་ནི་གཉིས་མ་ཡིན་པ་སྟེ། ཡ་གྱལ་གཉིས་རས་འཇོག་མ་ཡིན་པོ་དུས་གཅིག་
ཏུ་ཚོགས་པོ་དང་དགོས་པར་བཤད་ཅིང་། དོན་འོད་གསལ་ཐོབ་མ་ཐག་གི་ཚེ། ལུས་
སྒྱུ་མའི་སྐུར་སོང་བའི་ཀུན་རྫོབ་མེད་ལ། དེ་ལས་ལུགས་ལྡོག་དུ་ལངས་མ་ཐག་གི་ཚེ་
སེམས་དོན་དམ་དང་རོ་གཅིག་པའི་འོད་གསལ་མེད་པས་རེས་འཇོག་དང་ལུགས་ལྡོག་
གི་སྣང་བ་ཐ་མ་ལས་ལངས་པའི་རྗེས་སུ་སླར་ཡང་འོད་གསལ་གྱི་ཡེ་ཤེས་ནམ་མངོན་
དུ་བྱས་པ་དེའི་ཚེ་གཉིས་ཀ་ཚང་བས་ཟུང་འཇུག་གི་མཚན་ཉིད་ལེགས་པར་ཚང་ངོ༌། །འདི་
ལ་དགོངས་ཏེ། འདུས་པ་ཕྱི་མ་ལས། ཐབས་དང་ཤེས་རབ་སྙོམས་འཇུག་པས། །དངོས་
པོ་ཐམས་ཅད་མདོར་བསྡུས་པ། །ཞེས་བརྟན་གཡོ་ཐམས་ཅད་ཀྱི་རྩ་བ་རླུང་སེམས་
ཙམ་དུ་ཟད་ཅིང་། དེ་ཟུང་འཇུག་གི་སྐུ་གཅིག་ཏུ་བསྐྱེད་པས་ན། སྣོད་བཅུད་ཐམས་
ཅད་མདོར་བསྡུས་ཏེ་ཟུང་འཇུག་གི་སྐུར་བྱ་བར་གསུངས་སོ། །དེ་ལྟར་ན་ཟུང་འཇུག་
གི་རིམ་པའི་སྦྱོར་བ་ཡན་ལག་དྲུག་ཏུ་ཕྱེ་བའི་རྗེས་དྲན་དང་ཏིང་ངེ་འཛིན་ལ་བསླབ་སྟེ།
སློབ་པའི་ཟུང་འཇུག་བོགས་འབྱིན་སྤྱོད་པ་དང་བཅས་པ་མཐར་ཕྱིན་ནས་མི་སློབ་པའི་
ཟུང་འཇུག་མངོན་དུ་བྱེད་དོ། །དེའི་ཚུལ་ཡང་། རྡོ་རྗེ་གུར་དང་འདུས་པ་གཉིས་ཀ་
ལས། རྡོ་རྗེ་ཉི་མ་ནུབ་ནས་ནི། །སྦྱོར་བ་འདི་ནི་རབ་སྩལ་ན། །སྐྱ་རེངས་འཆར་
བའི་དུས་སུ་ནི། །འགྲུབ་འགྱུར་འདི་ལ་ཐེ་ཚོམ་མེད། །ཅེས་སོགས་ཀྱིས་བསྟན་ཏེ།



196
རིག་བྱེད་མའི་བསྟོད་འགྲེལ།
དེའི་དོན་ཕྱི་ནང་གི་བྱང་ཆུབ་པའི་རིམ་པ་གཉིས་ལས། ཕྱི་ལ་སྦྱར་ན་ཚེས་བཅོ་ལྔའི་
ཉི་མ་ནུབ་ནས་དམར་ཐག་ཆད་པའི་དུས་སུ་ཚོགས་ཀྱི་མཆོད་པས་བླ་མ་མཉེས་པར་བྱས་
ལ། དེས་ཀྱང་ཕྱག་རྒྱ་ལ་བརྟེན་ནས་དབང་བསྐུར་ཞིང་གདམས་པ་ཕོག་པས་སྐྱ་རེངས་
འཆར་བའི་དུས་སུ་མཆོག་འགྲུབ་པ་དང་། ནང་ལ་སྦྱར་ན་བྱང་ཆུབ་ཀྱི་སེམས་ཀྱི་ནུས་
པ་ཡོངས་སུ་རྫོགས་པས་ཉི་མ་དང་ཟླ་བས་མཚོན་པའི་སྣང་མཆེད་ཐོབ་གསུམ་རིམ་གྱི་
འགགས་ཏེ། དག་པ་གཉིས་དང་ལྡན་པའི་ཡུལ་གྱི་འོད་གསལ་འདུས་མ་བྱས་ཆོས་ཀྱི་
སྐུ་དང་། ཡུལ་ཅན་གྱི་འོད་གསལ་ཡེ་ཤེས་ཆོས་ཀྱི་སྐུ། དེའི་རྟེན་རླུང་སེམས་ཙམ་
ལས་གྲུབ་པའི་གཟུགས་ཀྱི་སྐུ་གསུམ་ག་དབྱེར་མི་ཕྱེད་པ་ཕྱག་རྒྱ་ཆེན་པོའི་དངོས་གྲུབ་
ཐོབ་པར་འགྱུར་རོ། །དེས་ན་ཁྱད་གཞི་འཕགས་མས་མངོན་དུ་མཛད་པའི་མཐར་ཐུག་
གི་གོ་འཕང་དེ་ཉིད་ལ། ཁྱད་ཆོས་སྐུ་ཐུགས་གཉིས་སམ་བདེན་གཉིས་ཟུང་དུ་འཇུག་
པའི་ཆ་ནས་མི་སློབ་པའི་ཟུང་འཇུག་དང་། སྐུ་གསུང་ཐུགས་དབྱེར་མི་ཕྱེད་ཅིང་ཡོན་
ཏན་ཡོངས་སུ་རྫོགས་པའི་ཆ་ནས་གསང་གསུམ་མི་ཟད་པ་རྒྱན་གྱི་འཁོར་ལོ་དང་། དེ་
གསུམ་དབྱེར་མེད་པའི་སྒོ་ནས་འཁོར་བ་མ་སྟོང་བར་དུ་འགྲོ་བའི་དོན་མཛད་ཚུལ་གྱི་
སྟེང་ནས་ཁ་སྦྱོར་ཡན་ལག་བདུན་ལྡན་གྱི་གོ་འཕང་ཞེས་བཤད་པ་རྣམས་ཁྱད་གཞི་གཅིག་
པར་མ་ཟད། ཁྱད་ཆོས་ཀྱང་དབྱེ་བ་འབྱེད་ཚུལ་མི་འདྲ་བ་ཙམ་ལས། དོན་གྱི་ངོ་བོ་
ལ་མི་འདྲ་བ་ཅུང་ཟད་ཀྱང་མེད་དོ། །དེ་གསུམ་ལས་དང་པོ་ཟུང་འཇུག་ཏུ་འཇོག་ཚུལ་
བརྗོད་ཟིན་པ་ལྟར་ཡིན་ལ། ཡན་ལག་བདུན་ལྡན་དུ་འཇོག་ཚུལ་ངག་གི་དབང་ཕྱུག་
གྲགས་པས་གསལ་བར་ཕྱེ་ཞིང་། དེ་ལ་བསྒྲུབ་བྱ་སྒྲུབ་བྱེད་དང་འབྲེལ་བའི་གནད་རྣམས་
ཤིན་ཏུ་གསལ་བའི་དབང་གིས། རྗེ་བླ་མས་དབང་དོན་དང་སྔགས་རིམ་སོགས་སུ་དབང་
བཞི་པའི་ཟུང་འཇུག་གི་དོན་ལ་གོ་བ་སྐྱེད་ཚུལ་དེའི་སྟེང་ནས་རྒྱས་པར་གསུངས་སོ། །རྡོ་



197
རིག་བྱེད་མའི་བསྟོད་འགྲེལ།
རྗེའི་ཚིག་རྐང་སོགས་ལམ་འབྲས་ཀྱི་གཞུང་རྣམས་སུ་ངོ་བོའི་ཡོན་ཏན་རྒྱས་པར་བཤད་
པ་ལ་དགོངས་ཏེ། དབང་བཞི་པའི་ཚེ་གསང་གསུམ་མི་ཟད་པ་རྒྱན་གྱི་འཁོར་ལོའི་ཐ་
སྙད་དང་བཤད་པ་གཙོ་བོར་མཛད་ཅིང་། འདིར་ཡང་རྟེན་གཞིའི་རྒྱུད་ཀྱི་དབང་གིས་
དེ་དང་སྒོ་བསྟུན་ཏེ། གསང་གསུམ་མི་ཟད་རྒྱན་གྱི་འཁོར་ལོ་ལ། །ཞེས་སྨོས་སོ། །དེའི་
དོན་ཅུང་ཟད་ཕྱེ་སྟེ་བཤད་ན། རྡོ་རྗེའི་ཚིག་རྐང་ལས། བདེ་བར་གཤེགས་པའི་སྐུ་
གསུང་ཐུགས་མི་ཟད་པ་རྒྱན་གྱི་འཁོར་ལོ་ལ་དག་པའི་སྣང་བའོ། །ཞེས་དང་། བཅུ་
གསུམ་རྡོ་རྗེ་འཛིན་པར་རྟེན་འབྲེལ་འགྲིགས་པ་ལྟར་སྣང་། ཞེས་སོགས་གསུངས་ལ།
དེའི་དགོངས་པ་འགྲེལ་བའི་གཞུང་སྔ་ཕྱི་མང་ཡང་གཙོ་བོར་གྱུར་པ། ཨ་སེང་ཞུ་ཀློག་
ཡུམ་དང་སྲས། །ཟླ་བཟང་རྒ་ལྡན་ཀའུ་གཉག །ཅེས་པ་ལྟར། ཨ་སེང་མ། ཞུ་བྱས་
མ། ཀློག་ཀྱ་མ། ཡུམ་དོན་མ་སོགས་ས་ཆེན་ཉིད་ཀྱིས་མཛད་པའི་རྣམ་འགྲེལ་བཅུ་
གཅིག་ཏུ་གྲགས་པ་ལས། ཕྱི་མོ་ལྟ་བུ་མདོ་སྨད་པ་བྱང་སེམས་ཨ་སེང་གི་དོན་དུ་མཛད་
པའི་ལམ་འབྲས་ཨ་སེང་མར་གྲགས་པ་ལས། སྐུ་གསུང་ཐུགས་ཐམས་ཅད་མཁྱེན་པ་
སྐུ་གསུང་ཐུགས་ཀྱི་རྟེན་འབྲེལ་འགྲིགས་པ་ལྟར་སྣང་། སྙིང་པོ་ཀྱི་རྡོ་རྗེ་སྐུ་གསུང་ཐུགས་
མི་ཟད་པ་རྒྱན་གྱི་འཁོར་ལོ། ངོ་བོ་ཉིད་ཀྱི་སྐུ་ཞེས་བྱ་བ་མངོན་དུ་གྱུར་ཏེ། སྐུ་ཐམས་
ཅད་པའི་དུས་ན་གསུང་དང་ཐུགས་ཐམས་ཅད་པ་ཡིན་ལ། གཉིས་པོའི་ཚེ་ན་ཡང་དེ་
བཞིན་དུ་ཡིན་པས། ཞེས་དང་། མཐར་ཐུག་དེ་ཁོ་ན་ཉིད་ཀྱི་བདེ་བར་གཤེགས་ཏེ་
དོན་ངོ་བོ་ཉིད་ཀྱི་སྐུའོ། །དེའི་སྐུ་མི་ཟད་པ་ནི་རྩ་གནས་གྱུར་པ་སྤྲུལ་བའི་སྐུ་སྟེ། སྐུའི་
གསང་བ་བསམ་གྱིས་མི་ཁྱབ་པ་དང་སྐུ་ཐམས་ཅད་པའོ། །སྐུའི་གསང་བ་བསམ་གྱིས་
མི་ཁྱབ་པ་ནི་སྐུའི་ཆད་གཟུང་མི་ནུས་པ་སྟེ། ཤཱཀྱ་ཐུབ་པའི་དབུའི་གཙུག་ཏོར་བལྟར་
མི་མཐོང་བ་ལྟ་བུའོ། །སྐུ་ཐམས་ཅད་པ་ནི་སྤྲུལ་པ་མཆོག་ཤཱཀྱ་ཐུབ་པ་ནས། རི་བོང་



198
རིག་བྱེད་མའི་བསྟོད་འགྲེལ། 198
དང་། སྟག་དང་། སེང་གེ་ལ་སོགས་པ་རྒྱུད་ཀྱིས་བསྡུས་པའི་གཟུགས་སུ་སྟོན་པ་དང་།
རྒྱུད་ཀྱིས་མ་བསྡུས་པའི་གྲུ་དང་གཟིངས་དང་ཟམ་པ་དང་། དཔག་བསམ་གྱི་ཤིང་དང་།
ཡིད་བཞིན་གྱི་ནོར་བུ་རིན་པོ་ཆེ་ལ་སོགས་པར་སྤྲུལ་ནས་སེམས་ཅན་གྱི་དོན་བྱེད་པའོ།
རྩ་ཡི་གེ་གནས་གྱུར་པ་ལོངས་སྤྱོད་རྫོགས་པའི་སྐུ་སྟེ། གསུང་མི་ཟད་པ་གསུང་གི་གསང་
བ་བསམ་གྱིས་མི་ཁྱབ་པ་དང་། གསུང་ཐམས་ཅད་པ་ལོངས་སྤྱོད་རྫོགས་པའི་སྐུའོ།
གསུང་གི་གསང་བ་བསམ་གྱིས་མི་ཁྱབ་པ་ནི། གསུང་གི་ཚད་གཟུང་བར་མི་ནུས་ཏེ།
སྔོན་ཤཱ་རིའི་བུས་གང་ཙམ་ནས་ཐོས་སྙམ་ནས་ནུབ་ཕྱོགས་ཀྱི་འཇིག་རྟེན་གྱི་ཁམས་བཅུ་
བརྒལ་ནས་ཕྱིན་པས་ཐོས་པ་ལྟ་བུའོ། །གསུང་ཐམས་ཅད་པ་ནི་ལེགས་པར་སྦྱར་བའི་
སྐད་ནས་བཟུང་སྟེ་འགྲོ་བ་མཐའ་དག་གི་སྐད་དུ་ཆོས་སྟོན་པ་ནས། མེ་སྒྲ་དང་ཆུ་སྒྲ་
ལ་སོགས་པ་འབྱུང་བ་མཐའ་དག་གི་སྒྲས་ཀྱང་སེམས་ཅན་གྱི་དོན་བྱེད་པའོ། །ཁམས་
བདུད་རྩི་གནས་གྱུར་པ་ཐུགས་མི་ཟད་པ་ནི། ཐུགས་ཀྱི་གསང་བ་བསམ་གྱིས་མི་ཁྱབ་
པ་དང་། ཐུགས་ཐམས་ཅད་པ་ཆོས་ཀྱི་སྐུའོ། །དང་པོ་ནི་ཐུགས་ཀྱི་ཚད་གཟུང་བར་
མི་ནུས་པ་སྟེ་དགྲ་བཅོམ་པའི་མངོན་པར་ཤེས་པས་ཀྱང་མི་ཤེས། ས་བཅུ་པའི་བྱང་
ཆུབ་སེམས་དཔས་ཀྱང་མི་ཤེས་པའི་ཤེས་བྱ་ཡུལ་དང་དུས་དང་རང་བཞིན་གྱིས་བསྐལ་
བ་རྣམས་སངས་རྒྱས་ཀྱིས་མཁྱེན་པའོ། །ཐུགས་ཐམས་ཅད་པ་ཤེས་བྱ་ཇི་སྙེད་པ་མཁྱེན་
པ་ནི། ཀུན་རྫོབ་ཀྱི་རྟེན་འབྲེལ་མེ་ཏོག་མདོག་ལེགས་པ། ཚེར་མ་རྣོ་བ། དུག་གིས་
འཆི་བ། སྨན་གྱིས་གསོ་བ། སྲན་མ་ཟླུམ་པ་ལ་སོགས་པ་རྒྱུ་འདི་ལས་འབྲས་བུ་འདི་
འབྱུང་ཞེས་རྒྱུ་འབྲས་མ་འདྲེས་པར་སོ་སོར་མཁྱེན་པའོ། །ཤེས་བྱ་ཇི་ལྟ་བ་མཁྱེན་པ་
ནི། དངོས་པོའི་གནས་ལུགས་ཆོས་ཐམས་ཅད་ཀྱི་དེ་བཞིན་ཉིད་མཁྱེན་བའོ། །ཞེས་
པ་ཡན་ཆད་ཀྱིས་གསང་གསུམ་མི་ཟད་པའི་དོན་རྒྱས་པར་གསུངས་ཤིང་། དེ་ནས་རྒྱན་



199
རིག་བྱེད་མའི་བསྟོད་འགྲེལ།
གྱི་འཁོར་ལོའི་སྒྲ་དོན་འཆད་པ་ལ། རྒྱན་ནི་གསེར་ལ་སོགས་པའི་རྒྱན་དེ་རང་གཞན་
གཉིས་ཀ་ལ་མཛེས་པ་ལྟར། སྐུ་གསུང་ཐུགས་མཛད་པ་འཕྲིན་ལས་ཐམས་ཅད་འབད་
པ་མེད་པར་ལྷུན་གྲུབ་ཏུ་ཐོབ་པ་དེ་རང་གཞན་གཉིས་ཀ་ལ་མཛེས་པའི་རྒྱན་ནོ། །འཁོར་
ལོ་ནི་མཛད་པ་འཕྲིན་ལས་ཀྱི་ཙཀྲ་སྟེ། སྔ་མ་སྔ་མ་སངས་རྒྱས་ནས་ཕྱི་མ་ཕྱི་མ་སངས་
རྒྱས་ལ་བཀོད་ནས་ཀྱང་། གདུལ་བྱ་ཕྱི་མ་སངས་རྒྱས་ཀྱི་ས་ལ་བཀོད་པ་སྟེ། དོན་
བྱས་པ་དང་དོན་བྱེད་པ་གཉིས་ཀས་ཀྱང་འཁོར་བ་མ་སྟོང་བར་དུ་སེམས་ཅན་གྱི་དོན་
མཛད་པ་རྒྱུན་མི་འཆད་པའོ། །ཆོས་སྐུ་ནི་རང་གི་ངོ་བོ་མི་འགྱུར་བའི་འཁོར་ལོའོ།
ལོངས་སྐུ་ནི་གནས་གཞན་དུ་མི་འགྱུར་བའི་ཙཀྲའོ། །སྤྲུལ་སྐུ་ནི་མཛད་པ་འཕྲིན་ལས་
རྒྱུན་མི་འཆད་པའི་ཙཀྲའོ། །ཞེས་སྐུ་གསུང་ཐུགས་གསུམ་གའི་ངོ་བོ་དང་བྱེད་ལས་
ཀྱི་ཡོན་ཏན་ནམ་མཁའི་མཐའ་དང་མཉམ་པས་མི་ཟད་པ་དང་། དེ་ཐམས་ཅད་འཇིག་
རྟེན་ཀུན་ལ་ཕན་པའི་དོན་དུ་འགྱུར་བས་རྒྱན་དང་། དེ་ཡང་དུས་རེས་འགའ་ཙམ་མ་
ཡིན་པར་གཅིག་ནས་གཅིག་ཏུ་རྒྱུད་དེ་འཁོར་བ་མ་སྟོང་གི་བར་དུ་འཇུག་པ་འཁོར་ལོའི་
དོན་དུ་བཤད་དོ། །དང་པོ་མི་ཟད་པར་འགྲོ་བའི་རྒྱུ་མཚན་ནི། ཐོག་མར་སེམས་བསྐྱེད་
པའི་དུས་ནས་བཟུང་སྟེ། སངས་རྒྱས་ཀྱི་ཆོས་བསམ་གྱིས་མི་ཁྱབ་པ་ལ་དམིགས་པ་
དང༌། སེམས་ཅན་གྱི་ཁམས་བསམ་གྱིས་མི་ཁྱབ་པའི་དོན་དུ་བསྒྲུབས་པའི་སྟོབས་ཀྱིས་
ཡིན་ཏེ། བློ་གྲོས་མི་ཟད་པའི་མདོ་ལས། མདོར་ན་སངས་རྒྱས་ཀྱི་ཆོས་ཐམས་ཅད་
མི་ཟད་པ་སྟེ། བྱང་ཆུབ་ཀྱི་སེམས་ནི་དེ་དག་གི་རྩ་བར་སྐྱེས་པས་ན་མི་ཟད་པའོ། །དཀོན་
མཆོག་གསུམ་གྱི་རིགས་རྒྱུན་མི་གཅོད་པས་མི་ཟད་པའོ། །སེམས་ཅན་གྱི་ཁམས་མི་
ཟད་པས་ན་མི་ཟད་པའོ། །ཞེས་སོགས་དང་། དབུས་མཐའི་འགྲེལ་པ་ལས། ཟད་མི་
ཤེས་པ་དམ་པ་ནི། བྱང་ཆུབ་ཆེན་པོར་ཡོངས་སུ་བསྔོས་བས་གཏན་དུ་ཡོངས་སུ་གཏུགས་



200
•-
རིག་བྱེད་མའི་བསྟོད་འགྲེལ།
པར་མི་འགྱུར་བའི་ཕྱིར་རོ། །ཞེས་དང་། དེའི་འགྲེལ་བཤད་བློ་བརྟན་གྱིས་མཛད་
པ་ལས། ཡང་ན་སེམས་ཅན་རྣམས་ཀྱི་དོན་དུ་བྱང་ཆུབ་སེམས་དཔའ་རྣམས་ཀྱི་དགེ་
བའི་རྩ་བ་བྱང་ཆུབ་ཆེན་པོར་ཡོངས་སུ་བསྔོས་པས་གཏན་དུ་ཡོངས་སུ་གཏུགས་པར་
མི་འགྱུར་བའི་ཕྱིར་རོ། །ཞེས་དང་། དེའི་འགྲེལ་བཤད་བློ་བརྟན་གྱིས་མཛད་པ་ལས།
ཡང་ན་སེམས་ཅན་རྣམས་ཀྱི་དོན་དུ་བྱང་ཆུབ་སེམས་དཔའ་རྣམས་ཀྱི་དགེ་བའི་རྩ་བ་
བྱང་ཆུབ་ཆེན་པོར་ཡོངས་སུ་བསྔོས་བདག་སེམས་ཅན་གྱི་ཁམས་བཞིན་དུ་མི་ཟད་པ་
ཡིན་ཏེ། དེ་བས་ན་སེམས་ཅན་གྱི་ཁམས་བཞིན་དུ་གཏན་དུ་ཡོངས་སུ་གཏུགས་པར་
མི་འགྱུར་རོ། །ཞེས་གསུངས་ཤིང་། བློ་གྲོས་རྒྱ་མཚོས་ཞུས་པའི་མདོ་དང་སྤྱོད་འཇུག་
སོགས་ལས་ཀྱང་དཔེ་དང་བཅས་ཏེ་གསལ་བར་གསུངས་སོ། །རྒྱུན་གྱི་དོན་ཡང་འཇིག་
རྟེན་ན་ཡུལ་དེ་མཛེས་ཤིང་ཁྱད་པར་འཕགས་པར་བྱེད་པ་ལ་རྒྱན་དུ་གྲགས་པ་ལྟར། ཡོན་
ཏན་འདི་དག་སངས་རྒྱས་ཀྱི་ཆེ་བར་འགྲོ་བ་ཙམ་དུ་མ་ཟད། འགྲོ་བ་རྣམས་ཀྱང་གོ་
འཕང་མཆོག་ཏ་འགྱུར་བ་འདི་ལ་ལྟོས་པས་ན་འཇིག་རྟེན་གྱི་ཡང་རྒྱན་དུ་གྱུར་པ་སྟེ། རྒྱད་
བླ་མར། འཇིག་རྟེན་གྱི། རྒྱན་གྱུར་ཅེས་པའི་ཐོགས་འགྲེལ་ལས། འཇིག་རྟེན་གྱི་
རྒྱན་དུ་གྱུར་པར་ཆོས་མཐུན་པས་ནི་འགྲོ་བ་ཐམས་ཅད་ཀྱི་དགེ་བའི་རྒྱུ་ཡིན་པའི་ཕྱིར།
ཞེས་སོ། །འཁོར་ལོའི་དོན་ལ་གཉིས་ལས། མཉམ་རྗེས་རེས་འཇོག་མེད་པར་ཆོས་
ཉིད་ལ་རྩེ་གཅིག་ཏུ་མཉམ་པར་བཞག་བཞིན་དུ་གང་འཚམ་གྱིས་འགྲོ་བའི་དོན་མཛད་
ཅིང་། གཟུགས་སྐུ་སྣ་ཚོགས་ཆུ་ཟླ་ལྟར་སྟོན་བཞིན་དུ་ཆོས་ཀྱི་དབྱིངས་ལ་རྩེ་གཅིག་
ཏུ་མཉམ་པར་འཇོག་པའི་སྐུ་ཐུགས་ཟུང་འཇུག་གི་སྟེང་ནས་འཁོར་ལོར་འཇོག་ཚུལ་འོག་
ཏུ་འབྱུང་ཞིང་། འདིར་འཕྲིན་ལས་གཅིག་ནས་གཅིག་ཏུ་བརྒྱུད་དེ་རྒྱུན་མི་འཆད་པས་
འཁོར་ལོར་བཤད་དེ། གཞི་བསྡུ་བ་ལས། དེ་བས་ན་གཅིག་ནས་གཅིག་ཏུ་བརྒྱུད་དེ་



i
རིག་བྱེད་མའི་བསྟོད་འགྲེལ།
བསྐོར་བའི་དོན་ཀྱིས་ན་འཁོར་ལོ་ཞེས་གསུངས་པ་ལྟར་རོ། །དེས་ན་གསང་གསུམ་
མི་ཟད་རྒྱན་གྱི་འཁོར་ལོ་ཞེས་པ་དང་། ཁ་སྦྱོར་ཡན་ལག་བདུན་ལྡན་ཞེས་པ་གཉིས་
ཀ་མིང་མི་འདྲ་ཡང་དོན་ཟུང་འཇུག་གི་རྒྱས་བཤད་དུ་འགྲོ་བ་ལ་ཁྱད་པར་མེད་དེ། གསང་
གསུམ་ཞེས་པ་གང་ཟུང་དུ་འཇུག་རྒྱུའི་སྐུ་ཐུགས་གཉིས་ཀྱི་སྟེང་དུ་དེའི་ཚོགས་པ་ནས་
གདུལ་བྱའི་དོན་བྱེད་པའི་ཐབས་ཀྱི་གཙོ་བོ་གསུང་ཟུར་དུ་ཕྱེ་སྟེ་གྲངས་གསུམ་དུ་བྱས་
པ་ཙམ་ཡིན་ལ། མི་ཟད་རྒྱན་འཁོར་ལོ་ཞེས་པས། དེ་དག་ངོ་བོ་དབྱེར་མེད་པ་གྲུབ་
བདེ་རྫས་གཅིག་པའི་ཚུལ་གྱིས་འཁོར་བ་མ་སྟོང་བར་དུ་བཞུགས་པས་ཟུང་དུ་འཇུག་
ཚུལ་བསྟན་པ་ཡིན་པའི་ཕྱིར། ཨ་སེང་མ་ལས། སྐུ་ཐམས་ཅད་པའི་དུས་ན་གསུང་
དང་ཐུགས་ཐམས་ཅད་པ་ཡིན་ལ། གཉིས་པོའི་ཚེ་ན་ཡང་དེ་བཞིན་དུ་ཡིན་པས། གྲུབ་
བདེ་གཅིག་པའི་ཚུལ་གྱིས་གདུལ་བྱ་མཐའ་དག་གི་དོན་དུ་འགྱུར་བའོ། །ཞེས་འཁོར་
ལོའི་སྒྲ་དོན་བཤད་ཅིང་འདི་དང་ཡན་ལག་བདུན་གྱི་རྒྱུན་མི་འཆད་པ་དང་། འགོག་
པ་མེད་པའི་ཡན་ལག་དོན་གཅིག་གོ །དེ་བཞིན་དུ་ཁ་སྦྱོར་ཡན་ལག་བདུན་གྱིས་ཀྱང་
ཟུང་འཇུག་རྒྱས་པར་བཤད་པ་ཡིན་ཏེ། ཡན་ལག་བདུན་ནི། ངག་གི་དབང་ཕྱུག་གྲགས་
པས། ལོངས་སྤྱོད་རྫོགས་དང་ཁ་སྦྱོར་བདེ་ཆེན་རང་བཞིན་མེད། །སྙིང་རྗེས་ཡོངས་
གང་རྒྱུན་མི་འཆད་དང་འགོག་པ་མེད། །ཅེས་དང་། སྡོམ་འབྱུང་དཀའ་འགྲེལ་པདྨ་
ཅན་ལས། དཔལ་བདེ་མཆོག་གི་རྣམ་པ་ལོངས་སྤྱོད་རྫོགས་པའི་ཡན་ལག་དང་། རྡོ་
རྗེ་ཕག་མོས་ཡང་དག་འཁྱུད་པ་ཁ་སྦྱོར་གྱི་ཡན་ལག་དང་། དེའི་དགའ་བ་བདེ་བ་ཆེན་
པོའི་ཡན་ལག་དང་། དེ་དང་སྟོང་བ་ཉིད་རོ་གཅིག་པ་རང་བཞིན་མེད་པའི་ཡན་ལག་
་ དང་། དེ་ལས་ཡང་བཞེངས་པ་སྙིང་རྗེའི་ཡན་ལག་དང་། དེ་བར་ཆད་མེད་པ་རྒྱུན་
ཆད་མེད་པའི་ཡན་ལག་དང་། འཁོར་བ་མ་སྟོང་གི་བར་དུ་མྱང་ངན་ལས་མི་འདའ་



202
རིག་བྱེད་མའི་བསྟོད་འགྲེལ།
བས་འགོག་པ་མེད་པའི་ཡན་ལག་ཅེས་པ་ནི་ཡན་ལག་བདུན་ནོ། །ཞེས་པ་ལྟར་ལ་ཡན་
ལག་དང་པོ་བཞིས་གང་ཟུང་དུ་འཇུག་རྒྱུའི་སྐུ་ཐུགས་གསལ་བར་བསྟན། ཕྱི་མ་གསུམ་
གྱིས་དེ་གཉིས་ཟུང་དུ་འཇུག་པའི་སྒོ་ནས་རྟག་ཏུ་བཞུགས་ཚུལ་བསྟན་པའི་ཕྱིར་ཏེ། སྔགས་
རིམ་ལས། སྐུ་ལོངས་སྐུ་དང་ཁ་སྦྱོར་གྱི་ཡན་ལག་གཉིས་ཀྱི་བདག་ཉིད་དུ་གྱུར་པ་དང་།
ཐུགས་དེ་ཁོ་ན་ཉིད་ལ་གནས་པའི་བདེ་བ་ཆེན་པོ་དང་། རང་བཞིན་མེད་པའི་ཡན་ལག་
གཉིས་ཀྱི་བདག་ཉིད་དུ་གྱུར་པའི་ཟུང་འཇུག །ཅེས་སོ། །དེ་ནས་རྒྱུན་མི་འཆད་པའི་
ཡན་ལག་དང་། རྒྱུན་མི་འཆད་པར་མ་ཟད་གཟུགས་སྐུའི་སྣང་བ་དེ་ཡང་གཏན་དུ་མི་
སྡུད་པར་བཞུགས་པ་འགོག་པ་མེད་པའི་ཡན་ལག་གཉིས་ཀྱིས་འཁོར་བ་མ་སྟོང་བར་
དུ་བཞུགས་ཚུལ་དངོས་བསྟན་པ་ཡིན་ལ། སྙིང་རྗེས་ཡོངས་སུ་གང་བའི་ཡན་ལག་ནི།
དེའི་རྒྱུའི་དབང་དུ་བྱས་པ་ཡིན་ཏེ། རྣམ་འགྲེལ་ལས། སྙིང་རྗེ་དམན་པ་ཉིད་ཕྱིར་
ཡང་། །གནས་པའི་འབད་རྩོལ་ཆེན་པོ་མེད། །གང་དག་བརྩེ་བ་ཆེན་པོ་པ། །གཞན་
གྱི་ངོར་ནི་བཞུགས་པ་ཡིན་། །ཞེས་གསུངས་པ་ལྟར་རོ། །དེ་བ་ཙནྡྲའི་ཤེས་རབ་ཡེ་
ཤེས་གསལ་བ་ལས། སྙིང་རྗེས་ངེས་གང་ནི་མི་འགྱུར་བའི་བདེ་བའོ། །ཞེས་བཤད་
ཅིང་གཞན་དུ་མས་ཀྱང་དེ་ཉིད་ལྷན་སྐྱེས་ཀྱི་བདེ་ཆེན་ལ་འདོད་པ་མི་འཐད་དེ། ཡན་
ལག་བདུན་གྱི་དང་པོ་གསུམ་སྔགས་བླ་མེད་ཀྱི་བཤད་པ་ཐུན་མོང་མ་ཡིན་པ་དང་། ཕྱི་
མ་བཞི་ཕར་ཕྱིན་ཐེག་པ་དང་། ཐུན་མོང་གི་བཤད་པར་གསུངས་པས། འདིའི་སྙིང་
རྗེ་སྤྱི་དོན་སྐབས་ཀྱི་དམིགས་པ་མེད་པའི་སྙིང་རྗེ་ཙམ་ལ་བྱེད་པའི་ཕྱིར་ཏེ། སྔགས་
རིམ་ལས། སྙིང་རྗེ་དེས་གང་ཞེས་སྨོས་ཏེ། དམིགས་པ་མེད་པའི་སྙིང་རྗེས་མི་རྟོག་
བཞིན་དུ་སེམས་ཅན་གྱི་དོན་མཛད་པའོ། །ཞེས་དང་། ཡན་ལག་དང་པོ་གསུམ་ཐུན་
མོང་མ་ཡིན་པ་དང་། ཕྱི་མ་བཞི་ཐུན་མོང་བར་མན་སྙེ་ལས་བཤད། ཅེས་གསུངས་



203
རིག་བྱེད་མའི་བསྟོད་འགྲེལ།
ཤིང་། སྡོམ་འབྱུང་དཀའ་འགྲེལ་ཀྱང་། ཡན་ལག་དང་པོ་གསུམ་ནི་ཐུན་མོང་མ་ཡིན་
པ་སྟེ། ཐེག་པ་གཞན་དུ་མ་གསུངས། ཞེས་སོ། །འོ་ན་ལོངས་སྐུ་ཕར་ཕྱིན་ཐེག་པར་
ཡང་བཤད་པས། དེ་ཡན་ལག་ཐུན་མོང་མ་ཡིན་པར་མི་འགྲོ་སྙམ་ན་སྐྱོན་མེད་དེ། སྐུ་
དེ་སྒྲུབ་བྱེད་ཀྱི་རྣམ་པ་མཐུན་པའི་རྒྱུའི་གཙོ་བོ་ཕར་ཕྱིན་ཐེག་པར་མ་བཤད་ཅིང་། ཁྱད་
པར་དུ་བདག་གི་གདགས་གཞི་མཐར་ཐུག་པ་ཕྲ་བའི་རླུང་སེམས་དེ་ཉིད་བྱིན་གྱིས་བརླབས་
ཏེ་ལྷ་སྐུར་བསྒྱུར་བས་ན་བདག་བྱིན་བརླབ་ཏུ་གྲགས་པའི་ལམ་གྱིས་བསྒྲུབས་པ་འཇའ་
ལུས་རྡོ་རྗེ་སེམས་དཔའི་སྐུ་བདེ་བ་ཆེན་པོའི་རང་མདངས་དེ་ཉིད་སྐབས་འདིའི་ལོངས་
སྤྱོད་རྫོགས་པའི་སྐུ་ཡིན་ཞིང་། དེ་ལ་སྦྱོར་བ་བདུན་པ་ལས་དཔེ་མེད་བདེ་རྫོགས་ཀྱི་
སྐུ་ཞེས་བཤད། ལམ་འབྲས་ཨ་སེང་མར། སྐུ་མི་ཟད་པ་རྒྱན་གྱི་འཁོར་ལོ་ཞེས་བྱ་
བར་འགྱུར་ཏེ། གཞན་ཁ་སྦྱོར་མཚན་དཔེས་བརྒྱན་པ་བདེ་བ་འབར་བ་ལ་སོགས་པའི་
ལོངས་སྐུར་འདོད་པ་ལ་བིརླ་པ་དེ་ལ་རྩ་གནས་གྱུར་པ་སྤྲུལ་པའི་སྐུ། ཞེས་སོགས་ཀྱིས་
རྩ་གནས་གྱུར་སྐུ་མི་ཟད་པ་རྒྱན་གྱི་འཁོར་ལོའི་ཐ་སྙད་སྦྱར་ནས་བཤད་པས། ཕར་
ཕྱིན་ཐེག་པའི་སྐབས་ཀྱི་ལོངས་སྐུ་དང་མི་འདྲའོ། །ཡན་ལག་བདུན་པོ་དེ་དག་སྐུ་གཅིག་
གི་སྟེང་དུ་རིམ་བཞིན་བསྣན་ནས་ཁྱད་ཆོས་སུ་འགྱུར་ཚུལ་གྲགས་ཆེ་ལ། རྗེ་བཙུན་
གྲགས་པའི་མངོན་རྟོགས་ལྗོན་ཤིང་ལས། ཆོས་སྐུ་ནི་སྟོང་པ་དང་སྙིང་རྗེ་གཉིས་སུ་མེད་
པ་སེམས་གནས་གྱུར་པ་རང་བཞིན་མེད་པའི་ཡན་ལག་གིས་བསྡུས་པ་ཡིན་ནོ། །ལོངས་
སྤྱོད་རྫོགས་པའི་སྐུ་ནི་ངག་གནས་གྱུར་པའི་ལོངས་སྤྱོད་རྫོགས་པ་ཁ་སྦྱོར་བདེ་ཆེན་དང་
གསུམ་གྱིས་བསྡུས་པ་ཡིན་ནོ། །སྤྲུལ་པའི་སྐུ་ནི་ལུས་གནས་གྱུར་པ་སྙིང་རྗེ་ཆེན་པོ་དང་།
རྒྱུན་མི་འཆད་པ་དང་། འགོག་པ་མེད་པ་གསུམ་གྱིས་བསྡུས་པ་མིན་ནོ། །ཞེས་སྐུ་
གསུམ་སོ་སོ་ལ་སྦྱར་ཡང་དོན་འགལ་བ་མེད་དོ། །དེ་ལྟར་སྐུ་གསུང་ཐུགས་ཀྱི་གསང་



རིག་བྱེད་མའི་བསྟོད་འགྲེལ། 204
བ་བསམ་གྱིས་མི་ཁྱབ་པ་ཡན་ལག་བདུན་ལྡན་གྱི་བདག་ཉིད། ཐོབ་བྱ་དོན་གྱི་དབང་
བཞི་པ། འབྲས་བུ་ཟུང་འཇུག་གི་སྐུ་ནི་སྐབས་འདིའི་བསྟོད་པའི་ཡུལ་ཡིན་ཞིང་། བསྟོད་
པ་བྱེད་ཚུལ་ནི། བདག་གི་ལུས་དང་ངག་ཡིད་རབ་གུས་པས། །ལེགས་པར་བསྟོད་
ཀྱིས། ཞེས་གསུངས་ཏེ། དེ་ཡང་བསྟོད་པའི་ཡུལ་དེ་ལ་དམིགས་ནས་སེམས་དང་བ་
ཙམ་མ་ཡིན་པར་གསང་གསུམ་རོ་གཅིག་པའི་ཟུང་འཇུག་གི་སྐུ་དེ་ཉིད་ཚོགས་ཇི་ལྟ་བུས་
ཐོབ་ཚུལ་ལེགས་པར་ངེས་ཏེ་མི་ལྡོག་པའི་དང་བ་ཤུགས་དྲག་བསྐྱེད་ཅིང་། རང་གི་
ལུས་ངག་ཡིད་གསུམ་ཀྱང་དེ་ལྟ་བུའི་གསང་བ་གསུམ་གྱི་དཔེར་བསྒྱུར་བར་འདོད་པས།
དེ་ལྟ་ན་དེ་དང་རྣམ་པ་མཐུན་པའི་ལམ་ལ་སློབ་པ་ཞིག་བྱུང་ན། དང་པོ་གསུམ་གྱི་བྱེད་
ལས་ཚང་བས་ལེགས་པར་བསྟོད་པར་འགྱུར་གྱི། རང་གི་བསྒྲུབ་བྱར་མི་བྱེད་ན་དེའི་
ཡོན་ཏན་བརྗོད་པ་ཁོ་ནས་ལེགས་པར་བསྟོད་པར་མི་འགྱུར་རོ། །དེས་ན་གུས་པ་བསམ་
པའི་ཁྱད་པར་ཡིན་ཀྱང་། འདིར་ལུས་ངག་ཡིད་གསུམ་སྨོས་པའི་རྒྱུ་མཚན་ཡང་དེ་
ཡིན་པ་ཤེས་པར་གྱིས་ཤིག །ཁོ་ན་རེ། ལས་དང་པོ་པའི་སྐབས་སུ་གཟུགས་སྐུ་དང་
རྣམ་པ་མཐུན་པའི་ལམ་བསྒོམ་པ་ཙམ་ཡོད་ཀྱང་། ཡན་ལག་བདུན་པོ་ཐམས་ཅད་དང་
རྣམ་པ་མཐུན་པའི་ལམ་སྒོམ་ཚུལ་མེད་སྙམ་ན། མི་འཐད་དེ། བསྐྱེད་རིམ་གྱི་སྐབས་
སུ་ཡང་མཚན་དཔེས་བརྒྱན་པའི་ལྷ་སྐུ་ཡུམ་བཅས་སུ་བསྒོམ་སྟེ་བདེ་བ་བསྐྱེད་ཅིང་། དེ་
ཡང་ལྟ་བས་རྒྱས་འདེབས་པས་ཡན་ལག་དང་པོ་བཞི་དང་། སྙིང་རྗེའི་སྒོ་ནས་དཀྱིལ་
འཁོར་རྒྱལ་མཆོག་གི་ལྷ་སྤྲུལ་ཞིང་། དེའི་རྒྱུན་ལ་རིང་དུ་གནས་ནས་མཆོད་བསྟན་
བཟླས་པ་སོགས་ལས་རྒྱལ་མཆོག་བྱེད་པས་ཡན་ལག་ཕྱི་མ་གསུམ་དང་རྣམ་པ་མཐུན་
པའི་ཕྱིར། དེར་མ་ཟད་སྨིན་བྱེད་དབང་གི་དུས་ནས་ཀྱང་ཡན་ལག་བདུན་ལྡན་དེ་དང་
རྣམ་པ་མཐུན་པ་ཙམ་འབྱུང་དགོས་ཏེ། དཀྱིལ་ཆོག་རྡོ་རྗེ་འཕྲེང་བ་ལས། ཤེས་རབ་



འ05
རིག་བྱེད་མའི་བསྟོད་འགྲེལ། 205
ཡེ་ཤེས་དེ་ཉིད་མྱུ་གུར་གྱུར་པའི་བྱང་ཆུབ་ཀྱི་སེམས་བསྒོམ་པས་རབ་ཏུ་བྱས་ནས་གསུངས་
སོ། །དེ་ལྟར་འབྲས་བུ་ཟུང་འཇུག་གི་ཡོན་ཏན་མཐོང་ནས་ཆེད་དུ་བརྗོད་ཅིང་། དེ་
དང་རྣམ་པ་མཐུན་པའི་ལམ་ལ་རྗེས་སུ་སློབ་པ་ནི་ལེགས་པར་བསྟོད་པའི་དོན་དང་། དེ་
ནས་དགྱེས་པས་སྙན་དུ་གཞེས། །ཞེས་པ་ནི། བཅོམ་ལྡན་འདས་མ་ཡང་བདག་ལ་
ཐུགས་དགྱེས་ནས་ཇི་ལྟར་གསོལ་བ་བཏབ་པའི་དོན་ཐམས་ཅད་དང་དུ་བཞེས་ཏེ་བདག་
རྒྱུད་ལ་རྟོགས་པ་ཁྱད་པར་ཅན་དེ་དག་ཐམས་ཅད་མྱུར་དུ་སྐྱེ་བར་བྱིན་གྱིས་རློབས་ཤིག་
ཅེས་ཐུགས་རྗེ་བསྐུལ་བའོ། །གཞན་ཡང་སྐུ་གསུང་ཐུགས་གསུམ་སོ་སོ་བ་དང་བསྡོམས་
པ་སྟེ་བཞི་ག་དབང་བཞི་དང་སྦྱར་ཞིང་། དབང་རེ་རེ་ལ་ཡང་། རྡོ་རྗེ་ཚིག་རྐང་ལས།
ལམ་དུ་བསྐྱེད་རིམ་སོགས་ལྔ་པ་བཞིས་བསྟན། ཞེས་པ་ལྟར། ལམ་གང་ཡིན་པ། ལྟ་
བ་གང་ཡིན་པ། གྲུབ་མཐའ་གང་ཡིན་པ། འདའ་ཁ་མ་གང་ཡིན་པ། འབྲས་བུ་གང་
ཡིན་པ་སྟེ་ལྔ་ལྔའམ། རྒྱས་པར་ཕྱེ་ན་བླ་མ་དང་། དཀྱིལ་འཁོར་དང་། དབང་དང་།
དྲི་མ་དང་། དཔེ་དང་། ཡོན་ཏན་དང་། ལམ་དང་། ལྟ་བ་དང་། འདའ་ཁ་མ་དང་།
བར་དོ་དང༌། དམ་ཚིག་དང་། བརྡ་དང་། གྲུབ་མཐའ་དང་། འགྲོས་དང༌། འབྲས་
བུ་སྟེ་བཅོ་ལྔ་བཤད་ལ། ཕྱི་མ་རྣམས་སྦྱང་གཞི་བསྣན་པ་ལྟར་བཅུ་དྲུག་རེའི་སྒོ་ནས་
གཏན་ལ་ཕབ་ན་སྤང་གཉེན་རྒྱུ་འབྲས་ཀྱི་གནད་ཚང་བ་རྟོགས་པར་འགྱུར་བས། ཞིབ་
ཏུ་ཤེས་པར་འདོད་ན་ས་སྐྱ་བའི་རྗེ་བཙུན་གོང་མ་ལྔའི་གསུང་རབ་རྣམས་དང་། ཚར་
ཆེན་བློ་གསལ་རྒྱ་མཚོ་ཡབ་སྲས་སོགས་ཀྱི་ལེགས་བཤད་རྣམས་ལས་ཤེས་པར་བྱའོ།
ཟབ་ཡངས་གཏིང་མཐའ་བྲལ་བ་རྒྱ་མཚོའི་ངོགས། །རླབས་ཕྲེང་གཡོ་བའི་སྒྲ་དབྱངས་
མི་ཟད་པ། །མེ་འོད་འཁྱུག་པའི་རྟ་གདོང་རི་བོ་བཞིན། །ཐུགས་གསུང་སྐུ་ཡི་ངོ་མཚར་
བསམ་ལས་འདས། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།། །། ༈ གསུམ་
་་



206
རིག་བྱེད་མའི་བསྟོད་འགྲེལ།
པ་བརྩམས་པའི་དགེ་བ་བསྔོ་བ་འདོད་གསོལ་དང་བཅས་པ་བཤད་པ་ལ། བསྔོ་བ་དང་།
འདོད་དོན་གསོལ་བ། དོན་བསྡུ་བ་གསུམ། དང་པོ་ལ་མདོར་བསྟན། རྒྱས་བཤད་
གཉིས། དང་པོ་ནི། རྩ་བ་ལས།
།དེ་ལྟར་བདག་གིས་བསྟོད་པའི་ནུས་མཐུ་ལས།
།རབ་དཀར་དགེ་བ་ཟླ་ལྟར་དཀར་བ་དེས།
།མར་གྱུར་དོན་དུ་སྟོབས་བཅུ་མངའ་བ་ཡི།
།གོ་འཕང་ཚེ་འདིར་བདེ་བླག་ཐོབ་པར་ཤོག
ཅེས་བྱུང་། དེ་ཡང་བསྔོ་བ་ནི་བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་རྒྱ་མཚོ་
ཆེ་ནང་ཆུ་ཐིགས་ལྷུང་། །རྒྱ་མཚོ་མ་ཟད་པར་དུ་དེ་མི་འཛད། །དེ་བཞིན་བྱང་ཆུབ་
ཡོངས་བསྔོས་དགེ་བ་ཡང་། །བྱང་ཆུབ་མ་ཐོབ་བར་དུ་དེ་མི་འཛད། ཅེས་གསུངས
པ་སོགས་མདོ་དང་བསྟན་བཅོས་དུ་མ་ནས་དགེ་རྩ་མི་ཟད་ཅིང་འཕེལ་བའི་ཐབས་ཀྱི་
མཆོག་ཏུ་གསུངས་ལ། ཁྱད་པར་ཤེར་ཕྱིན་གྱི་མདོ་སྡེ་རྣམས་སུ་སྦྱིན་སོགས་གང་ལ་
སློབ་པའི་ཚེ་ཡང་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱེད་པས་མི་
དམིགས་པའི་ཚུལ་གྱིས་སློབ་པ་དང་། དེ་ཡང་ཉན་ཐོས་དང་རང་སངས་རྒྱས་ཀྱི་སར་
མི་བསྔོ་བར་རྣམ་པ་ཐམས་ཅད་མཁྱེན་པ་ཉིད་དུ་བསྔོ་བ་གསུམ་གསུམ་ཡ་མ་བྲལ་བར་
བྱེད་པར་དགོས་པར་གསུངས་སོ། །བསྔོ་བ་དང་སྨོན་ལམ་ལ་ཁྱད་པར་ཅི་ཡོད་ཅེ་ན།
བཟང་པོ་སྤྱོད་པར། གང་དག་བསྔོ་བའི་རྒྱལ་པོ་འདི་ཐོས་ནས། །ཞེས་སོགས་ལ་བརྟེན་
ནས་གཙང་ཆུང་ཆོས་གྲགས་སོགས་ཀྱིས་དེ་གཉིས་ཁྱད་མེད་པ་འཐད་ཕྱོགས་སུ་བྱས་
སོ། །འོན་ཀྱང་སྤྱོད་འཇུག་དར་ཊཱིཀ་ལས། བསྔོ་བ་དང་སྨོན་ལམ་ཁྱད་པར་ཆེར་མེད་
མོད་ཀྱི། འདོད་བྱའི་འབྲས་བུ་དོན་གཉེར་གྱི་འདུན་པས་ཁྱད་པར་དུ་བྱས་པ་སྨོན་ལམ་



རིག་བྱེད་མའི་བསྟོད་འགྲེལ། 207
དང་། རྒྱུའི་དགེ་བ་རྣམས་འབྲས་བུ་དེའི་རྒྱུར་འགྱུར་བའི་འདུན་པས་ཁྱད་པར་དུ་བྱས་
པ་བསྔོ་བའོ། །ཞེས་སོགས་ཁུངས་ཐུབ་དུ་མས་སྨོན་ལམ་ལ་བསྔོ་བྱའི་རྫས་ཁྱད་གཞིར་
བྱས་པས་མ་ཁྱབ་ཅིང་། བསྔོ་བ་ལ་དེ་འདྲ་ཞིག་དགོས་པར་གསུངས་སོ། །གཞན་ཡང་།
དབུས་མཐའ་ལས། མི་ཟད་པ་དང་རྟག་འཇུག་དང་། །ཞེས་པའི་ཐད་ཀྱི་དབྱིག་འགྲེལ་
ལས། ཡོངས་སུ་བསྔོ་བས་སྦྱིན་སོགས་ཀྱི་དགེ་བ་མི་ཟད་བར་བྱེད་དོ། །སྨོན་ལམ་
གྱིས་ནི་སྦྱིན་སོགས་བྱེད་པ་དང་མཐུན་པའི་སྐྱེ་བ་ཡོངས་སུ་འཛིན་པས་ཚེ་རབས་ཐམས་
ཅད་དུ་སངས་རྒྱས་འབྱུང་བ་མཉེས་པར་བྱེད་ཅིང་སྦྱིན་སོགས་ཀྱི་བྱ་བ་ལ་རྟག་ཏུ་འཇུག་
པ་འཐོབ་བོ། །ཞེས་བསྔོ་བས་སྔར་བྱས་ཀྱི་དགེ་བ་སྤེལ་བ་དང་། སྨོན་ལམ་ནི་སླར་
དགེ་བ་ལ་འཇུག་པའི་རྒྱུར་གསུངས་པ་ལྟ་བུ་རྣམ་གྲངས་ཐ་དད་ཀྱང་དོན་འགལ་བ་མེད་
དོ། །དེས་ན་རྐང་པ་དང་པོ་གཉིས་ཀྱིས་བསྔོ་བྱའི་རྫས་བསྟན་ཏེ། དེ་ཡང་བཅོམ་ལྡན་
འདས་མ་ཉིད་ཀྱིས་སྔོན་སློབ་པའི་གནས་སྐབས་ན་དབང་བཞི་དང་འབྲེལ་བའི་ལམ་རིམ་
གཉིས་མཐའ་དག་ཚུལ་བཞིན་དུ་ཉམས་སུ་བཞེས་པའི་སྟོབས་ཀྱིས་སྐུ་བཞི་མངོན་དུ་མཛད་
པའི་ཚུལ། སྙན་ངག་མཁན་པོའི་ཟོལ་བསྟོད་ལྟ་བུ་མ་ཡིན་པར་རྒྱུ་འབྲས་ངོ་བོའི་ཡོན་
ཏན་ཆ་ཚང་བ་སྒྲོ་སྐུར་དང་བྲལ་བར་བརྗོད་པའི་སྒོ་ནས་བསྟོད་པ་བྱས་པ་དེ་ལས་བྱུང་
བའི་དགེ་བའི་རྩ་བ་སྟོན་གནམ་གཡའ་དག་པའི་དུས་ཀྱི་ཟླ་བ་ཉ་གང་བ་དྲི་མ་མཐའ་དག་
དང་བྲལ་བ་དེ་དང་འདྲ་བར། བསམ་པ་དང་སྦྱོར་བ་གང་ལ་ཡང་ཉོན་མོངས་པ་ཅན
གྱི་ཉེས་པའི་སྐྱོན་དང་མ་འདྲེས་པའི་རྣམ་པར་དག་པ་དེ་ཉིད་བསྔོ་བྱའི་རྫས་སུ་ངོས་བཟུང་
བ་ཡིན་ནོ། །དེའི་འོག་ཏུ་རྐང་པ་གཉིས་ཀྱིས་བསྔོ་ཚུལ་མདོར་བསྟན་པ་ཡིན་ཏེ། ཆེད་.
དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱའི་འབྲས་བུ་སྟོབས་བཅུ་མངའ་བ་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་དེ་ཉིད་ཕར་ཕྱིན་ཐེག་པའི་ལུགས་ཀྱི་གྲངས་མེད་



208
རིག་བྱེད་མའི་བསྟོད་འགྲེལ། 208
གསུམ་སོགས་ལ་མི་ལྟས་པར། སྔགས་བླ་མེད་ཀྱི་མྱུར་ལམ་ལ་བརྟེན་ནས་སྙིགས་དུས་
ཀྱི་ཚེ་ཐུང་འདི་ལ་བདེ་བླག་ཉིད་དུ་ཐོབ་པར་ཤོག་ཅིག་ཅེས་པ་སྟེ། སྟོབས་བཅུའི་རྣམ་
གཞག་གསོགས་མདོ་ཙམ་གོང་དུ་བརྗོད་ཟིན་པས་མ་སྤྲོས་སོ།། །། ༈ གཉིས་པ་
རྒྱས་པར་བཤད་པ་ལ། རང་དོན་ཕུན་ཚོགས་བྱང་ཆུབ་འཐོབ་པའི་རྒྱུར་བསྔོ་བ་དང་། །
གཞན་དོན་ཕུན་ཚོགས་འཕྲིན་ལས་ལྷུན་གྱིས་འགྲུབ་པའི་རྒྱུར་བསྔོ་བ་གཉིས། དང་པོ་
ནི། རྩ་བ་ལས།
།དཔལ་ལྡན་རིག་བྱེད་ལྷ་མོའི་བསྐྱེད་པའི་རིམ།
།རྣལ་འབྱོར་བསམ་གཏན་ལ་གཞོལ་ཡེ་ཤེས་མེས།
།ཐ་མལ་སྣང་ཞེན་བུད་ཤིང་མ་ལུས་པ། །
།རིང་པོར་མི་ཐོགས་མྱུར་དུ་སྲེག་པར་ཤོག
ཅེས་བྱུང་། དེ་ཡང་ལུགས་འདིའི་ལམ་རིམ་པ་གཉིས་ཀས་སྒྲོད་ཚུལ་སོགས་གོང་དུ་
བཤད་ཟིན་པས། འདིར་ཚིག་དོན་ཙམ་ཞིག་བརྗོད་ན། རྒྱུ་ཚོགས་གཉིས་ལ་བརྟེན་
ནས་འབྲས་བུ་སྐུ་གཉིས་ཀྱི་དཔལ་དང་ལྡན་པ་ལྷ་མོ་རིག་བྱེད་མའི་བསྐྱེད་རིམ་སྐུ་གསུམ་
གྱི་རྣལ་འབྱོར་ཉམས་སུ་བླངས་ཏེ། སྣང་ངོར་རྟེན་དང་བརྟེན་པ་མཐའ་དག་འཇའ་ཚོན་
བཞིན་དུ་མ་འདྲེས་ཤིང་རྫོགས་པར་འཆར་བའི་གསལ་སྣང་དང་། དེ་ཡང་ངེས་ངོར་
ཟབ་མོ་སྟོང་པ་ཉིད་ལ་དམིགས་བའི་དབང་གིས་དག་པའི་ཡེ་ཤེས་དེ་ཉིད་ཀྱི་རང་འོད་
བཞིན་ལག་གི་རྣམ་པར་ཤར་བ་འབྲས་དུས་ཀྱི་རྟེན་དང་བརྟེན་པ་དེ་དག་དངོས་ཡིན་སྙམ་
པའི་ང་རྒྱལ་གཉིས་ཀ་ཟུང་དུ་འཇུག་པ་ཟབ་གསལ་གཉིས་སུ་མེད་པའི་ཡེ་ཤེས་ཀྱི་མི་ལྕེས་
ཐ་མལ་གྱི་སྣང་བ་དང་ཐ་མལ་གྱི་ཞེན་པའི་བུད་ཤིང་མ་ལུས་པ་དུས་རིང་པོར་མི་ཐོགས་
པར་མྱུར་དུ་སྲེག་པར་ཤོག་ཅིག་ཅེས་པའོ། །དེ་ཡང་སྔགས་རིམ་ལས། རྟེན་གཞལ་



109
རིག་བྱེད་མའི་བསྟོད་འགྲེལ།
ཡས་ཁང་དང་བརྟེན་པ་ལྷར་འཆར་བའི་སྣང་བ་གོམས་པས་ཐ་མལ་པའི་སྣང་བ་དང་།
མི་བསྐྱོད་པའོ། །རྣམ་སྣང་ངོ་སྙམ་པ་ལ་སོགས་པའི་ངེས་པའི་འཛིན་སྟངས་གོམས་
པས་ཐ་མལ་གྱི་ང་རྒྱལ་བཟློག་པར་བྱའོ། །ཞེས་དང་། ང་རྒྱལ་བསྒོམ་པ་ནི་གཙོ་བོ་
ཡིན་ལ། ཐ་མལ་པའི་སྣང་བ་བཟློག་པའི་རྟེན་དང་བརྟེན་པའི་སྣང་བ་ཁྱད་པར་ཅན་
བསྒོམ་པ་ནི་དེའི་ཡན་ལག་གོ །ཞེས་གསལ་སྣང་དང་ང་རྒྱལ་གཉིས་ནི་རིམ་པ་བཞིན་
ཐ་མལ་གྱི་སྣང་བ་དང་ཞེན་པའི་གཉེན་པོ་ཡིན་ཞིང་། དེ་གཉིས་ཀྱི་ནང་ནས་ཀྱང་ང་
རྒྱལ་བསྒོམ་པ་གཙོ་བོ་ཡིན་ནོ། །ཁོ་ན་རེ། བསྐྱེད་རིམ་དེ་ཐ་མལ་བའི་སྣང་ཞེན་གྱི་
བུད་ཤིང་བསྲེག་པའི་མེ་དང་འདྲ་བར་བཤད་པ་མི་འཐད་དེ། དེ་ཙམ་ལ་བརྟེན་ནས་
ཐ་མལ་གྱི་སྣང་ཞེན་ས་བོན་དང་བཅས་པ་སྦྱོང་མི་ནུས་པས་སོ་སྙམ་ན་སྐྱོན་མེད་དེ། དཔེར་
ན་ཀུན་བཏགས་དང་ལྷན་སྐྱེས་ཀྱི་ཉོན་མོངས་སྤོང་བྱེད་མཐོང་སྒོམ་གྱི་ལམ་རྣམས་ཡིན་
ཀྱང་། དེ་དང་བྱེད་ལས་ཆ་མཐུན་པའི་སྒོ་ནས་སྦྱོར་ལམ་ལ་མེ་དང་འདྲ་བར་སེམས་
བསྐྱེད་ཀྱི་སྐབས་སུ་བཤད་པ་བཞིན། ཐ་མལ་བའི་སྣང་ཞེན་ས་བོན་དང་བཅས་པ་སྦྱོང་
བྱེད་རྫོགས་རིམ་ཡིན་ཀྱང་། དེ་མངོན་གྱུར་མགོ་གནོན་པའི་ཆ་ནས་བསྐྱེད་རིམ་ཡང་
དེའི་སྦྱོང་བྱེད་དུ་གསུངས་པའི་ཕྱིར། རྟོགས་བརྗོད་ཀེ་ཏ་ཀའི་འགྲེལ་པ་སྐྱབས་མགོན་
མཆོག་གིས་མཛད་པ་ལས། བསྐྱེད་རྫོགས་གཉིས་ཀྱི་སྦྱངས་གཞི་ནི་སྐྱེ་ཤི་བར་དོ་གསུམ་
ཡིན་ཞིང་། རྫོགས་རིམ་གྱིས་ཐ་མལ་གྱི་སྐྱེ་ཤི་བར་དོ་གསུམ་གྱི་སྣང་ཞེན་གྱི་ས་བོན་
སྦྱོང་བ་ཡིན་ལ། བསྐྱེད་རིམ་གྱིས་ཐ་མལ་པའི་སྐྱེ་ཤི་བར་དོའི་སྣང་ཞེན་མངོན་གྱུར་
མགོ་གནོན་པ་ཡིན་ནོ། །ཞེས་གསུངས། ཡང་ན་འདིའི་རྣལ་འབྱོར་བསམ་གཏན་ཞེས་
པ་བསྐྱེད་རིམ་གྱི་ལྷའི་རྣལ་འབྱོར་ཙམ་ལ་མི་བྱེད་པར། རྣལ་འབྱོར་དྲུག་གི་རྫོགས་
རིམ་ལ་བྱས་ན་ལེགས་ཤིང་། དེ་ལྟར་གཞིའི་སྐུ་གསུམ་ལམ་གྱི་སྐུ་གསུམ་གྱིས་སྦྱངས་



210
རིག་བྱེད་མའི་བསྟོད་འགྲེལ།
ཏེ། འབྲས་བུའི་སྐུ་གསུམ་གྱི་གོ་འཕང་མངོན་དུ་བྱ་བར་སྨོན་པ་ནི་ཤོ་ལོ་ཀ་དང་པོའི་
དོན་ནོ།། ༈ གཉིས་པ་གཞན་དོན་ཕུན་ཚོགས་འཕྲིན་ལས་ལྷུན་གྱིས་འགྲུབ་པའི་རྒྱུར་
བསྔོ་བ་ལ། ཐོག་མར་དབང་དུ་སྡུད་པའི་ཕྱིར་སྨོན་པ་དང་། དབང་དུ་བསྡུས་ནས་
སྨིན་ཅིང་གྲོལ་བར་བྱ་བའི་ཕྱིར་སྨོན་པ་གཉིས། དང་པོ་ནི། རྩ་བ་ལས།
།ཏིང་འཛིན་སྒྱུ་འཕྲུལ་འོད་ཟེར་ཀྱོ་བ་ཡིས། །
།དབང་དུ་བྱ་བའི་བསྒྲུབ་བྱ་རླུང་དཀྱིལ་སྟེང་།
།བསིལ་ཟེར་བྱེད་དམར་ལ་བཀོད་འཐོར་བྱེད་ཤུགས།
།དྲག་པོས་སྐད་ཅིག་ཉིད་ལ་འགུག་པར་ཤོག
ཅེས་བྱང༌། དོན་བསྡུ་ན་ལྷ་མོ་རིག་བྱེད་མའི་ལམ་རིམ་པ་གཉིས་ལ་གནས་པའི་ཏིང་
འཛིན་གྱི་འོད་ཟེར་གྱི་ལྕགས་ཀྱུས་གང་དབང་དུ་བྱ་བར་འདོད་པའི་བསྒྲུབ་བྱ་དེ་ཉིད་རླུང་
དཀྱིལ་གནས་པའི་ཟླ་བ་དམར་པོ་ལ་བཀོད། དེ་སྐད་ཅིག་ཉིད་ལ་རླུང་གི་ཤིང་རྟས་རང་
དབང་མེད་པར་དྲངས་ཏེ་བདག་ཉིད་ཀྱི་མདུན་དུ་འགུག་ནུས་པར་ཤོག་ཅི་གཅེས་པའོ།
དེ་ཡང་མཆིལ་པ་དང་། སྐྱོ་བ་ནི་ལྕགས་ཀྱུའི་བརྡ་རྙིང་དུ་ལི་ཤིའི་གུར་ཁང་ལས་བཤད་
དོ། །རླུང་དཀྱིལ་ལ་འགོད་པ་འདིའི་ལས་ཚོགས་རྣམས་སུ་གསལ་བར་གསུངས་ཀྱང་།
ཟླ་བ་དམར་པོ་ལ་འགོད་པ་སྒོས་ཀྱི་མན་ངག་རྣམས་སུ་ཆེར་མ་གསུངས་སོ། །འོན་ཀྱང་
རྟོགས་བདུན་ལས་རླུང་དཀྱིལ་གྱི་སྟེང་དུ་ཟླ་གདན་ལ་འགོད་པ་ཙམ་བཤད་ཅིང་། དགྲ་
ནག་ལས་རླུང་དཀྱིལ་ལ་གནས་པའི་ཡི་གེའི་སྟེང་དུ་འགོད་པར་གསུངས་པའི་དགོངས་
པ་ཨ་ཡིག་དམར་པོ་ལ་དམ་ཚིག་རྡོ་རྗེས་བཤད་དེ། དེ་དག་གི་དགོངས་དོན་གསལ་
བར་ཕྱེ་བ་ནི། སྦྱིན་སྲེག་དངོས་གྲུབ་རྒྱ་མཚོ་ལས། དབང་ལ་ཟླ་བ་དམར་པོ་ལ་གནས་
པའི་བསྒྲུབ་བྱ་ཁ་དོག་དམར་པོ་བསམ། ཞེས་དང་། ཞྭ་ལུ་བའི་ལྕགས་མཁར་གྱི་རྩ་



རིག་བྱེད་མའི་བསྟོད་འགྲེལ། 211
ཚིག་ལས། ལས་མཐུན་བསྒྲུབ་བྱ་བཀུག་ནས་ནི། །ཞེས་གསུངས་ཤིང་། དེའི་དོན་
རྒྱུད་ཆེན་དཀོན་མཆོག་ཡར་འཕེལ་གྱི་གསུང་ཀུན་མཁྱེན་འཇམ་དབྱངས་བཞད་པས་
ཟིན་བྲིས་སུ་མཛད་པ་ལས། ཞི་བ་ལ་བསྒྲུབ་བྱ་དང་ཟླ་བ་ལ་སོགས་པ་ཡུལ་རྟེན་ཐམས་
ཅད་དཀར་པོ། རྒྱས་པ་ལ་ཐམས་ཅད་སེར་པོ། དབང་ལ་ཐམས་ཅད་དམར་པོ་བྱ་
བར་གསུངས་པ་རྣམས་དང་སྒོ་བསྟུན་པར་མངོན་ནོ། །ཁ་ཅིག་གཞུང་དེ་དག་ལ་མ་
བརྟེན་ཡང་འདིའི་ལས་ཚོགས་ནས་གསལ་བར་འབྱུང་སྟེ། སྙེ་ཐང་པ་རིན་ཆེན་ཆོས་
རྒྱལ་གྱིས་མཛད་པའི་འདིའི་བསྙེན་སྒྲུབ་ལས་གསུམ་ལས། བསྒྲུབ་བྱ་གཅེར་བུ་སྐྲ་གྲོལ་
བ་རླུང་གི་དཀྱིལ་འཁོར་ཟླ་གམ་དམར་པོ་གཞུའི་དབྱིབས་ཅན་ལ་གནས་པ། ཞེས་
གསུངས་པའི་ཕྱིར་རོ་སྙམ་ནི་མ་ངེས་ཏེ། ཟླ་གམ་ཞེས་པ་ཟླུམ་པོ་ཕྱེད་དུ་བགོས་པའི་
མིང་ཡིན་ལ། དེའི་འོག་ཏུ་གཞུའི་དབྱིབས་ཅན་ཞེས་གསུངས་པས། སྔ་མ་རླུང་དཀྱིལ་
ཟླ་གམ་གྱི་རྣམ་པ་ཁ་དོག་ཅུང་ནག་ལ་དམར་མདངས་ཆེ་བའི་ཁམ་པ་ལྟ་བུར་བྱེད་དགོས་
པའི་དོན་དུ་གསལ་ལོ། ། ༈ གཉིས་པ་དབང་དུ་བསྡུས་ནས་སྨིན་ཅིང་གྲོལ་བར་བྱ་
བའི་ཕྱིར་སྨོན་པ་ནི། རྩ་བ་ལས།
།མདུན་དུ་འོངས་སྙིང་ཨུཏྤལ་མདའ་རྣོན་གྱིས།
།ཕུགས་པས་དཔའ་བརྟན་སྙིང་སྟོབས་སྲོག་ཤི་སྟེ།
།རབ་མྱོས་གོས་བྲལ་བདག་གི་རྐང་པའི་མཐིལ།
།ལྕེ་ཡིས་བལྡག་ཅིང་ཅི་སྨྲས་སྒྲུབ་པར་ཤོག
ཅེས་བྱུང་། དེ་ཡང་དབང་གི་ལས་སྦྱོར་སྐབས་སུ་ལྕགས་ཀྱུ་དང་མེ་ཏོག་གི་མདའ་ལ་
སོགས་པས་འདེབས་ཚུལ་རྒྱུད་ཀྱི་བཤད་པ་མི་འདྲ་བ་སྣ་ཚོགས་ཡོད་དེ། བདེ་མཆོག་
རྩ་རྒྱུད་ལེའུ་ཞེ་ལྔ་པར། སྒྲུབ་པ་པོ་ཡི་གསང་གནས་སུ། །ཟངས་མའི་ཁབ་ཀྱིས་ཕུགས་



22
རིག་བྱེད་མའི་བསྟོད་འགྲེལ།
ནས་ནི། །ཞེས་གཟུགས་བརྙན་ལ་གསུངས་པ་བསྒོམ་དོན་ལ་ཡང་འདྲ་ཞིང་། དེའི་
དོན་ནི་སྐྱེས་པའི་ལིངྒ་དང་། བུད་མེད་ཀྱི་བྷ་གར་བསྣུན་པར་སྦས་དོན་ཀུན་གསལ་ལས་
གསུངས་སོ། །ལྷན་སྐྱེས་རོལ་པའི་གཞུང་དུ་ཡང་བདེ་མཆོག་རྩ་རྒྱུད་ཀྱི་བཤད་པ་འདི་
ཇི་ལྟ་བ་བཞིན་བཀད་ཅིང་། རྟོགས་པ་རིམ་པ་ལྔ་པ་ལས་ཀྱང་། རྟགས་དང་བྷ་གར་
ཡང་ཡང་དབུག་པར་བྱའོ། །ཞེས་གསུངས་སོ། །འོན་ཀྱང་དེ་ཉིད་ལས། སྐྱེས་པའི་
སྙིང་གར་ལྕགས་ཀྱུས་ཕུག །བུད་མེད་ཀྱི་ཆོས་འབྱུང་ལའོ་ཞེས་དང་། གཉིས་ཀའི་
གསང་གནས་སུ་འདེབས་ཚུལ་གཅིག་ཀྱང་གསུངས་ལ། དེ་དང་མཐུན་པར་པཎྜི་ཏ་
དོན་ཡོད་རྡོ་རྗེས་བ་རི་ལོ་ཙ་བ་ལ་གནང་བའི་ལས་སྦྱོར་དང་། རྗེ་བཙུན་གྲགས་པ་རྒྱལ་
མཚན་གྱིས་མཛད་པའི་བསྙེན་སྒྲུབ་ཀྱི་ཡི་གེ་སོགས་དུ་མ་ལས་ཕོའི་སྙིང་ག་དང་། མོའི་
ཆོས་འབྱུང་དུ་འདེབས་པར་གསུངས་སོ། །རྒྱུད་གཞན་ལས་རྟེན་གྱི་ཁྱད་པར་མ་ཕྱེ་
པར་སྙིང་ནས་ལྕགས་ཀྱུས་བཏབ་སྟེ་འགུགས་པར་གསུངས་པ་ཤས་ཆེ་ཞིང་། སྐབས་
འདིར་གསུངས་པ་ཕལ་ཆེར་བཀུག་ཟིན་པའི་འོག་ཏུ་བསྒྲུབ་བྱ་དེ་རང་ལ་སེམས་འདུན་
པའི་ཐབས་ཀྱི་དབང་དུ་བྱས་པ་ཡིན་པས་ཆགས་པ་སྐྱེ་བའི་གནས་ཀྱི་གཙོ་བོ་གསང་གནས་
དུ་བསྣུན་པར་བཤད་པ་དང་། སྙིང་གར་འདེབས་པ་ནི་ཁམས་ཕྲ་རགས་ཐམས་ཅད་
གང་ནས་ཐོག་མར་ཆགས་འཇིག་བྱེད་པའི་རྩ་བའི་གནས་ཡིན་པ་ལ་དགོངས་པ་ཡིན་
ནོ། །དེ་ལྟར་སྙིང་ག་སོགས་སུ་མེ་ཏོག་གི་མདས་བསྣུན་པས་ལས་གང་བྱེད་པ་ནི། དཔའ་
བརྟན་སྙིང་སྟོབས་སྲོག་ཤི། ཞེས་སོགས་གསུངས་ཏེ། བསྒྲུབ་བྱ་དེའི་རྒྱུད་ཀྱི་གང་ལ་
ཡང་མི་འཇིགས་ཤིང་འདུན་པར་མི་བྱེད་པའི་དཔའ་བ་དང་། གཞན་གྱིས་བསྒྱུར་དུ་
མེད་པའི་བརྟན་པ། བྱ་བ་གང་ལ་རང་སྟོབས་ཀྱིས་ཐོགས་པ་མེད་པར་འཇུག་པའི་སྙིང་
སྟོབས་རྣམས་རང་གི་བཞོན་པའི་རླུང་ངམ་སྲོག་དང་བཅས་པ་དུལ་བར་བྱས་པས་དེ་ཉིད་



རིག་བྱེད་མའི་བསྟོད་འགྲེལ། 213
བདག་ལ་ཤིན་ཏུ་གུས་ཤིང་། བདག་གིས་མ་བསྒོས་པར་རང་སྟོབས་ཀྱིས་བྱ་བ་གང་
ལ་ཡང་འཇུག་པ་མི་དྲན་པས་སེམས་དང་བྲལ་བ་ལྟ་བུ་དང་། བདག་གིས་གང་བསྒོས་
པ་དེ་ཚུལ་བཞིན་དུ་མ་སྒྲུབ་པ་ན་ཉམ་ཐག་ཅིང་སྡུག་བསྔལ་བར་འགྱུར་བ་མཐོང་ནས་
གང་འདོད་དུ་ཁ་ལོ་བསྒྱུར་ནུས་པ་འབྱུང་སྟེ། བདེ་མཆོག་རྩ་རྒྱུད་ལས། བརྒྱལ་ཞིང་
སེམས་དང་བྲལ་འདྲ་ལ། །རྨོངས་ཤིང་ཉོན་མོངས་པ་ཉིད་དང་། །རླུང་གི་ཤུགས་ཀྱིས་
འོངས་ནས་ནི་སྒྲུབ་པ་པོ་ཡི་སྟེང་དུ་ལྷུང་བ་འགྱུར་རོ། །ཞེས་སོ། །དེས་ན་འདིར་རབ་
མྱོས་ཞེས་པས་དྲན་མེད་ལྟ་བུར་གྱུར་པ་དང་། གོས་དང་བྲལ་བ་དང་། བདག་གི་རྐང་
མཐིལ་ལྕེས་བལྡག་པར་གསུངས་པ་རྣམས་ཀྱིས་ཁེངས་དྲེགས་དོར་ནས་བདག་ལ་ཆགས་
ཤིང་གུས་པའི་རྣམ་པ་མཚོན་པ་ཡིན་ཏེ། འདིའི་མན་ངག་ཆེན་པོ་ལྔ་ཞི་འཚོས་མཛད་
པ་ལས། བདག་གི་རྐང་དྲུག་འགྱེལ་ཞིང་རྟག་ཏུ་ཁོལ་པའི་གནས་སྐབས་འཛིན། །ཞེས་
དང༌། ཤཱཀྱ་འཚོས་མཛད་པ་ལས། དེ་ཡང་རྟག་ཏུ་རྐང་པར་ལྟུང་སྟེ་ཁོལ་པོའི་ཚུལ་
འདུག་མཐོ་རིས་གོ་འཕང་ཐོབ། །ཅེས་གསུངས་པ་ལྟར་རོ། །དོན་གྱི་གཙོ་བོ་དངོས་
ནི། ཅི་སྨྲས་སྒྲུབ་པར་ཤོག །ཅེས་པས་བསྟན་ཏེ། གདུལ་བྱ་དེ་ལ་གང་སྨྲ་བར་བྱ་
བའམ། གདམས་རྒྱུའི་ཆོས་ནི། དབུ་མ་རིན་ཆེན་ཕྲེང་བར། དང་པོ་མངོན་པར་
མཐོ་བའི་ཆོས། །ཕྱིས་ནི་ངེས་པར་ལེགས་འབྱུང་བའོ། །གང་ཕྱིར་མངོན་པར་མཐོ་
ཐོབ་པས། །རིམ་གྱིས་ངེས་པར་ལེགས་པ་འབྱུང་། །ཞེས་པ་ལྟར། མངོན་མཐོ་དང་
ངེས་ལེགས་ཀྱི་ཆོས་སྐོར་གཉིས་ལས་མ་འདས་པས། ཐོག་མར་སྒྲུབ་པའི་རྟེན་མངོན་
མཐོ་ལ་བཀོད་དེ། དེ་ནས་རང་རང་གི་སྐལ་བ་བཞིན་ཐེག་པ་གསུམ་གྱི་ངེས་ལེགས་
བྱང་ཆུབ་ཏུ་སྨིན་ཅིང་གྲོལ་བར་བྱ་བ་ནི་སྨོན་པའི་ཡུལ་གྱི་གཙོ་བོ་ཡིན་ནོ། ། ༈ གཉིས་
པ་འདོད་དོན་གྱི་གསོལ་བ་འདེབས་པ་ལ་གསུམ། སྐབས་ཀྱི་འདོད་དོན་གཙོ་བོ་ངོས་



214
རིག་བྱེད་མའི་བསྟོད་འགྲེལ།
བཟུང་སྟེ་གསོལ་བ་འདེབས་པ། དེ་ལ་ཕྱིའི་མཐུན་རྐྱེན་ཕུན་སུམ་ཚོགས་པའི་དོན་དུ་
གསོལ་བ་འདེབས་པ། ནང་གི་མཐུན་རྐྱེན་ཕུན་སུམ་ཚོགས་པའི་དོན་དུ་གསོལ་བ་འདེབས་
པའོ། དང་པོ་ནི། རྩ་བ་ལས།
།ཁྱད་པར་བསྟན་དང་འགྲོ་བའི་དོན་ཆེན་གྱི།
།རྩ་ལག་མཐར་ཐུག་རྒྱལ་དབང་ཐམས་ཅད་མཁྱེན།
།གང་སྐུའི་སྤྲུལ་བའི་རོལ་གར་གསར་ཚེས་ལ།
།ཆེ་ཕྲའི་འགྲོ་བ་མ་ལུས་འདུད་པར་མཛོད།
ཅེས་བྱུང་། དེ་ཡང་རྒྱལ་དབང་ཐམས་ཅད་མཁྱེན་པ་སྐུ་ཕྲེང་རྣམས་བསྟན་འགྲོའི་དོན་
གྱི་རྩ་ལག་གཅིག་པུར་གསུངས་པ་དོན་ལ་གནས་ཏེ། བསྟན་འགྲོ་སྤྱི་ལ་མཚོན་ན་ལེགས་
ཚོགས་ཐམས་ཅད་སངས་རྒྱས་ཀྱི་ཐུགས་རྗེ་ལ་བརྟེན་པ་ཁོ་ན་ཡིན་ཞིང་། སངས་རྒྱས་
ཀུན་གྱི་ཐུགས་རྗེ་གཅིག་ཏུ་བསྡུས་པའི་ངོ་བོ་འཕགས་མཆོག་སྤྱན་རས་གཟིགས་ངུར་སྨྲིག་
འཆང་བའི་སྐུར་བཞེངས་པ་ནི་རྒྱལ་བའི་དབང་པོ་རིམ་བྱོན་རྣམས་ཡིན་པས་སོ། །བསྟན་
པའི་དོན་གྱི་རྩ་ལག་ཏུ་གྱུར་ཚུལ་དང་། འགྲོ་བའི་དོན་གྱི་རྩ་ལག་ཏུ་གྱུར་ཚུལ་སོ་སོར་
བཤད་ན། སྔ་མ་ནི་སྤྱོད་འཇུག་ལས། བསྟན་རྩ་དགེ་སློང་ཉིད་ཡིན་ན། །ཞེས་གསུངས་
ཏེ། མདོ་ལས། དགེ་སློང་ནི་རྣམ་པ་ལྔ་སྟེ། འདི་ལྟ་སྟེ། སློང་བའི་དགེ་སློང་དང་
ཁས་འཆེ་བའི་དགེ་སློང་དང་། མིང་གི་དགེ་སློང་དང་། ཉོན་མོངས་བཅོམ་པའི་དགེ་
སློང་དང་། གསོལ་བ་དང་བཞིའི་ལས་ཀྱིས་བསྙེན་པར་རྫོགས་པའི་དགེ་སློང་ངོ༌། །ཞེས་
ལྔ་གསུངས་པའི་ནང་ནས་བསྟན་པའི་རྩ་བ་ཉོན་མོངས་བཅོམ་པའི་ཐེག་པ་གསུམ་གྱི་དགྲ་
བཅོམ་པ་རྣམས་ཡིན་པར་གསུངས་པའི་ཕྱིར། སྤྱོད་འཇུག་དར་ཊཱིཀ་ལས། དགེ་སློང་
དུ་མ་བཤད་པའི་ནང་ནས་བསྟན་པའི་རྩ་བ་དགེ་སློང་དགྲ་བཅོམ་པ་ཉིད་ཡིན། ཞེས་



རིག་བྱེད་མའི་བསྟོད་འགྲེལ། 215
གསུངས་ལ། ཁྱད་པར་དུ་ཡང་ཕྱིར་མི་ལྡོག་པའི་ས་ལ་གནས་པ་ཡན་ཆད་ཀྱི་ཐེག་པ་
ཆེན་པོའི་དགྲ་བཅོམ་རྣམས་ཡིན་ནོ། །འགྲོ་བའི་དོན་གྱི་རྩ་ལག་ཏུ་གྱུར་ཚུལ་ནི། མདོ་
སྡེ་རྒྱན་ལས། གང་དག་བསྟན་པར་མི་འོས་པ། །སེམས་ཅན་རྣམས་ལ་གསང་བྱེད་
ཅིང༌། །བསླབ་ལས་ཉམས་པ་སྨོད་པ་དང་། །ཕུན་སུམ་ཚོགས་པ་བསྔགས་པ་དང༌།
གདམས་ངག་སྦྱིན་པར་བྱེད་པ་དང་། །བདུད་རྣམས་སྔོན་པར་བྱེད་པ་སྟེ། །ལས་ལྔ་
དག་གིས་རྒྱལ་སྲས་རྣམས། །སེམས་ཅན་རྩ་ལག་འདྲ་བ་ཡིན། །ཞེས་སྡོང་པོའི་འཕེལ་
རྒྱས་རྩ་བ་རྒྱས་མི་རྒྱས་ལ་ལྟོས་པ་བཞིན་འཇིག་རྟེན་གྱི་དབང་འབྱོར་ཁས་དྲེགས་ཀྱང་
ཉེ་དུ་མཆེད་ཟླ་སོགས་ལ་རག་ལས་པས། དེ་དག་ལ་རྩ་འཇིང་ངམ་རྩ་ལག་ཏུ་གྲགས་
པ་བཞིན། སེམས་ཅན་རྣམས་ཀྱི་ལེགས་ཉེས་བླང་དོར་ཐམས་ཅད་སངས་རྒྱས་བྱང་
སེམས་རྣམས་ཀྱི་བཀའ་དྲིན་ལ་ལྟོས་པས་དེ་དག་སེམས་ཅན་གྱི་རྩ་ལག་ཏུ་གསུངས་སོ།
བྱེ་བྲག་གངས་ཅན་གྱི་ལྗོངས་འདིའི་བསྟན་འགྲོའི་དོན་གྱི་རྩ་བར་གྱུར་ཚུལ་ནི། ཟ་མ་
ཏོག་བཀོད་པའི་མདོ་སྡེ་སོགས་སུ། ཐོག་མར་སྤྲུལ་པས་མིའི་འགྲོ་བ་བསྐྱེད། དེ་ནས་
ཟང་ཟིང་གིས་བསྡུས། དེ་ནས་ཆོས་ཀྱིས་བསྡུས། འགྲོ་བའི་དོན་དུ་འགྱུར་རོ་ཞེས་
ལུང་བསྟན་པ་དང་། བཀའ་གདམས་གླེགས་བམ་ལས་ཀྱང་། གནས་དེ་ན་ཁྱོད་ཀྱི་
ཞིང་ཁམས་ཡོད། །ཞིང་དེ་ན་ཁྱོད་ཀྱི་གདུལ་བྱ་ཡོད། །ཅེས་རང་གི་ཐུན་མོང་མ་ཡིན་
པའི་འདུལ་སྐལ་དུ་གསུངས་སོ། །ཁྱད་པར་དུ་ཡང་འཇམ་མགོན་རྒྱལ་བ་གཉིས་པའི་
བསྟན་པའི་སྲོག་ཤིང་། གཅིག་པུར་གྱུར་པའི་རྒྱུ་མཚན་ནི། པཎ་ཆེན་དགེ་འདུན་གྲུབ་
ཀྱི་གསུང་མགུར་ལས། མགོན་ཁྱོད་ཀྱི་བསྟན་པ་འཛིན་པ་ལ། །དུས་ནམ་ཡང་བརྩོན་
པ་བགྱིད་པར་སྨོན། །ཞེས་དམ་བཅའ་མཛད་པའི་དོན་བཞིན་རྒྱལ་བའི་དབང་པོ་རིམ་
བྱོན་རྣམས་སྟོད་ཛ་ཏིའི་མེ་ཏོག་བཀྲ་བ་ནས་ཤར་ཕྱོགས་རྒྱ་མཚོའི་མཐའི་བར་གྱི་གསེར་



རིག་བྱེད་མའི་བསྟོད་འགྲེལ། 216
མདོག་ཅོད་པན་འཆང་བ་མ་ལུས་པའི་གཙུག་རྒྱན་དུ་གྱུར་ཅིང་། ཁྱད་པར་བསྟན་པའི་
འབྱུང་ཁུངས་གདན་ས་ཆེན་པོ་གསུམ་ཆོས་སྲིད་གཉིས་ཀའི་སྒོ་ནས་འཛིན་སྐྱོང་སྤེལ་
བར་མཛད་པ་ནི་འཕྲིན་ལས་ཀྱི་གཙོ་བོ་ཡིན་ནོ། །དེས་ན་རྒྱལ་དབང་ཐམས་ཅད་མཁྱེན་
པ་ཞེས་པ་ཡང་འདོད་ཞེན་གྱིས་ཆེ་བརྗོད་བྱས་པ་ཙམ་མ་ཡིན་གྱི། ཡི་དམ་མཁའ་འགྲོའི་
ཚོགས་ཀྱིས་སྔར་ནས་བཏགས་ཤིང་ལུང་བསྟན་པའི་མཚན་ཡིན་ཏེ། དཀོན་མཆོག་
འབངས་ཀྱི་སྐྱེས་རབས་ལས། ཤུན་པ་རིམ་པ་བདུན་དུ་ཡོད་པ་ཉིད་ནི། ལྔ་བརྒྱ་དུས་
ཀྱི་ཐ་མར་འགྲོ་བ་འདྲེན་པར་སྨོན་ལམ་ཐེབས་པའི་རྒྱལ་བ་བདུན་གྱིས་རྒྱུན་ཆད་མེད་
པར་སྐྱོབ་པའི་རྟེན་འབྲེལ་ཟབ་མོ། ཞེས་གསུངས་པ་ལྟར་རོ། །དེ་ཡང་ལྔ་བརྒྱ་ཐ་མ་
ནི། ལྔ་བརྒྱ་བ་ཕྱི་མ་ལྔ་ལ་བྱེད་པར་ཞི་འཚོ་དང་རྗེས་བཞེད་ལ། དུས་ཀྱང་ཇོ་འབྲོམ་
སོགས་བྱོན་པའི་དུས་དེ་ཚུལ་ཁྲིམས་ལེའུའི་ནང་དུ་འདོད་པ་དང་། ད་ལྟ་ཚུལ་ཁྲིམས་
ལེའུའི་སྐབས་སུ་འདོད་པའི་ལུགས་གཉིས་བྱུང་བས། ལྔ་བརྒྱ་ཐ་མ་ཚུགས་མཚམས་
གཉིས་སུ་འགྱུར་ལ། རྭ་སྒྲེང་གི་ལུང་བསྟན་ཐམས་ཅད་བཀྲ་ཤིས་འཁྱིལ་གྱིས་ཕྱོགས་
འདིར་ཡང་ཕྱིས་སུ་བཏགས་པ་མ་ཡིན་པར་སྔ་མོ་ནས་ཤིན་ཏུ་གསལ་བར་ཚང་བ་དང་།
ཤེར་མདོ་ལས་བསྟན་པ་བྱང་ནས་བྱང་དུ་དར་བར་གསུངས་པའི་བྱང་དང་པོ་དབུས་
གཅང་ཡིན་པར་གྲགས་ཆེ་ཞིང་། བྱང་ཕྱི་མ་ཕྱོགས་འདིར་རྩོད་མེད་ཀྱི་དམ་པ་དུ་མས་
གསུངས་ལ། ཡོངས་སུ་གྲགས་པར་ཡང་། བོད་དང་བོད་ཆེན་པོ་ཞེས་པའི་བོད་དབུས་
དང༌། བོད་ཆེན་པོ་མདོ་སྨད་ལ་བྱེད་པས་ཀྱང་ཤེས་ཏེ། གཟུར་གནས་བློ་མིག་དང་
ལྡན་པ་ཡོད་ན་གུང་བསྒྲིག་སྟེ་ཀུན་ལ་མི་ཕྱེད་པའི་དད་པ་ཐོབ་པར་འགྱུར་རོ། །གང་
སྐུའི་སྤྲུལ་པའི་རོལ་གར་གསལ་ཚེས་ལ། །ཆེ་ཕྲའི་འགྲོ་བ་མ་ལུས་འདུད་པར་མཛོད།
ཅེས་པ་ནི། ཐོག་མར་གདན་སར་ཕེབས་རྒྱུའི་སྐོར་རྩོད་པ་ཅན་དུ་གྱུར་བའི་ཚེ། དེ་



རིག་བྱེད་མའི་བསྟོད་འགྲེལ། 217
ཉིད་ཆོས་ཕྱོགས་སུ་ཞི་བའི་ཕྱིར་བསྟོད་པ་འདི་ཉིད་གསུངས་པ་ཡིན་པས། དེ་མ་ཐག་
བཞེད་པ་ལྷུན་གྱིས་གྲུབ་པའི་ཚུལ་སོ་སོའི་རྣམ་ཐར་དུ་གསལ་བ་ལྟར་རོ། ། ༈ གཉིས་
པའི་ཕྱིའི་མཐུན་རྐྱེན་ཕུན་སུམ་ཚོགས་པའི་དོན་དུ་གསོལ་བ་འདེབས་པ་ནི། རྩ་བ་ལས།
།དབྱར་གྱི་ལང་ཚོ་དར་བའི་ཀུ་ཤའི་མདངས།
།རབ་བཀྲ་ལོ་མའི་ཁུར་གྱིས་ལྕི་བའི་མདའ།
།འདབ་ལྡན་དྷ་ནུའི་ཤུགས་ཀྱིས་ཕ་རོལ་པོའི།
།ཡིད་ཀྱི་ཁྱེའུ་མྱོས་བྱེད་ཟུག་རྡུས་ཆོམས།
ཞེས་བྱུང་། དོན་ནི་དབྱར་དུས་ཀྱི་ལང་ཚོ་ཤིན་ཏུ་དང་བའི་སྐབས་ཀྱི་སྔོ་ལྗང་ཀུ་ཤའི་
འདབ་མའི་མདངས་ལྟར་ཁ་དོག་ལེགས་ཤིང་སྣུམ་པའི་ལོ་འདབ་ཀྱི་ཁུར་དང་བཅས་པའི་
མེ་ཏོག་གི་མདའ་དང་། འདབ་ལྡན་དྷ་ནུ་སྟེ་མེ་ཏོག་གི་གཞུ་སྦྱར་ནས་རྣ་བའི་བར་དུ་
བཀང་སྟེ་འཕང་བའི་ཤུགས་ཀྱིས་བསྒྲུབ་བྱ་ཕ་རོལ་པོའི་ཡི
ཆགས་པའི་མྱོས་བྱེད་ཀྱི་ཟུག་རྔུས་རང་དབང་མེད་པར་བཅོམ་སྟེ་བརྒྱལ་ཞིང་དྲན་མེད་
ལྟ་བུར་འགྱུར་བར་མཛོད་ཅིག་ཅེས་པའི་རྐང་པ་དང་པོ་གསུམ་གོ་སླ་ལ། བཞི་པ་གོང་
དུ་བཤད་ཟིན་པ་ལྟར་རོ།། ༈ གསུམ་པ་ནང་གི་མཐུན་རྐྱེན་ཕུན་སུམ་ཚོགས་པའི་
དོན་དུ་གསོལ་བ་འདེབས་པ་ནི། རྩ་བ་ལས། །
།གཏིང་དཔག་དཀའ་ཞིང་མཐའ་བྲལ་གསུང་བསྟན་བཅོས།
།ས་བཅུ་ལམ་ལྔའི་གྲོགས་འགུགས་དགའ་མ་གང་།
།ཟུར་ཕུད་ལྔ་པ་དགེ་སློང་གཟུགས་འཆང་བའི།
།སྙིང་ལས་འོངས་ཏེ་འདི་ཡི་མཛའ་བོར་ཁུག
།བརྩེ་དང་གཞན་ཕན་རལ་གྲིས་བརྗིད་པ་ཡི།



218
རིག་བྱེད་མའི་བསྟོད་འགྲེལ། 218
།དམ་བཅའི་གོ་ཆ་སྲ་བའི་དཔའ་བོ་དང་།
།རྣམ་དག་ཚུལ་ཁྲིམས་གྲོགས་མཆོག་མཁས་བཙུན་བཟང་།
།གཡོག་འཁོར་བཅས་པ་སྲོག་ནི་གཅིག་ཏུ་སྒྲུབ། །
ཅེས་བྱུང་། འདོད་གསོལ་འདི་དག་གི་ཐུགས་ཀྱི་དགོངས་པའི་གཏད་སོ་ནི། རྒྱལ་
དབང་མཆོག་སྤྲུལ་རིན་པོ་ཆེའི་ཞབས་བརྟན་གསོལ་འདེབས་པཎ་ཆེན་ཉིད་ཀྱིས་མཛད་
པ་ལས། རིགས་ལམ་ཕྲ་མོར་མཁས་དང་རྡོ་རྗེའི་ཐེག །གྲུབ་མཆོག་ས་འཛིན་མཐོན་
པོའི་རྩེར་འཕགས་ཤིང་། །སྡོམ་གསུམ་ཚུལ་ཁྲིམས་གོས་ཀྱིས་ལེགས་ཀླུབས་ཏེ། །བསྐལ་
པ་རྒྱ་མཚོར་ཆོས་ཀྱི་འཁོར་ལོ་སྐོར། །ཞེས་གསུངས་པ་དང་གནད་མཚུངས་པར་བསྟན་
པ་ཡོངས་རྫོགས་ཀྱི་མངའ་བདག་ཆེན་པོར་འགྱུར་བའི་ཕྱིར་དུ་སྨོན་པ་ཡིན་ནོ། །དེ་
ཡང་མཛེས་མ་ལང་ཚོ་དར་ལ་བབས་པ་དེ་ཉིད་ཀྱིས་ཆགས་ལྡན་གཞོན་ནུའི་ཡིད་རང་
དབང་མེད་པར་འཕྲོག་སྟེ། གང་འདོད་པའི་གནས་སུ་དུས་བཏབ་ནས་མགྲོན་དུ་འགུགས་
པ་དང་། རྗེ་བཙུན་རྡོ་རྗེ་རྣལ་འབྱོར་མའི་ངོ་བོ་འཕགས་མ་རིག་བྱེད་མ་འདི་ཉིད་ཀྱི་
བྱིན་རླབས་ལ་བརྟེན་ནས་རྒྱལ་བའི་བསྟན་པ་ཡོངས་སུ་རྫོགས་པའི་གནད་རྣམས་སྒྲུབ་
པ་པོའི་ཤེས་རྒྱུད་ལ་འགུག་ཅིང་བསྐྲུན་པར་བྱེད་པ་གཉིས་དཔེ་དོན་སྦྱར་ཏེ། ཁྱོད་ཀྱིས་
སྔར་རྗེ་རྒྱལ་བ་གཉིས་པའི་ཐུགས་ལ་ཇི་ལྟར་བསྐྲུན་པ་དེ་བཞིན་དུ་རྒྱལ་དབང་མཆོག་
གི་སྤྲུལ་པའི་སྐུ་འདིའི་ཐུགས་ལ་ཡང་བསྐྲུན་པར་མཛོད་ཅིག་ཅེས་པ་སྙིང་པོའི་དོན་ཡིན་
ལ། ཚིག་རིས་ཅུང་ཟད་ཕྱེ་ན་གཏིང་དཔག་པར་དཀའ་བའི་མདོ་སྡེ་རྣམས་དང་། ཏིང་
ངེ་འཛིན་གྱི་སྒོ་མཐའ་ཡས་པ་སོགས་རྒྱལ་བའི་སྲས་ཀྱི་སྤྱོད་པ་མུ་མཐའ་དང་བྲལ་བ་
སྟོན་བྱེད་རྒྱ་ཆེ་བའི་སྡེ་སྣོད་ལ་སོགས་པ་ཐེག་པ་ཆེ་ཆུང་གཉིས་དང་། སྡེ་སྣོད་གསུམ་
གྱིས་བསྡུས་པའི་རྒྱལ་བའི་གསུང་རབ་དགོངས་འགྲེལ་གྱི་བསྟན་བཅོས་དང་བཅས་ལུང་



219
རིག་བྱེད་མའི་བསྟོད་འགྲེལ།
གི་བསྟན་པ་མཐའ་དག་དང་། ཐེག་པ་ཆེན་པོའི་ས་བཅུ་དང་། ཐུན་མོང་གི་ལམ་ལྔས་
བསྡུས་པའི་རྟོགས་པའི་བསྟན་པ་མ་ལུས་པ་སྟེ། མདོར་ན་མདོ་སྔགས་བཤད་སྒྲུབ་ཀྱིས་
བསྡུས་པའི་ཐུབ་བསྟན་ཡོངས་སུ་རྫོགས་པའི་ལང་ཚོ་དར་ལ་བབས་པའི་གཞོན་དུ་དེ་ཉིད་
བཅོམ་ལྡན་རིག་བྱེད་དབང་མོ་ཁྱོད་ཀྱི་བཀའ་དྲིན་ལ་བརྟེན་ནས། སྔར་ཟུར་ཕུད་ལྔ་
པ་འཇམ་མགོན་བརྟན་པའི་འཁོར་ལོ་གསུམ་ལྡན་ངུར་སྨྲིག་འཛིན་པའི་དགེ་སློང་གི་
གཟུགས་འཆང་བ་འཇམ་མགོན་ཙོང་ཁ་པ་ཆེན་པོའི་ཐུགས་གྱི་ཁང་བཟང་དམ་པ་སྙིང་
ག་ཆོས་ཀྱི་འཁོར་ལོའི་དབུས་སུ་འདོད་དགུར་རོལ་པ་དེ་ལས་དེང་འདིར་འོངས་ཏེ། རྒྱལ་
དབང་མཆོག་གི་སྤྲུལ་པའི་སྐུ་རིན་པོ་ཆེའི་ཐུགས་ཀྱི་ཀློང་དུ་རྗེ་བླ་མའི་རྣམ་ཐར་བཞིན་
དུ་དགྱེས་དགུར་རྩེན་པའི་མཛའ་བོར་ཁུག་ཅིག་ཅེས་རྗེ་རྒྱལ་བ་གཉིས་པ་དང་ལུང་རྟོགས་
འཕྲིན་ལས་མཐའ་དག་ཁྱད་མེད་ཅིག་འབྱུང་བའི་དོན་དུ་གསོལ་བ་བཏབ་པའོ། །རྐང་
པ་དང་པོའི་དོན། རྗེ་བླ་མས་རྒྱལ་བ་དབང་པོའི་ཏོག་གི་སྤྱན་སྔར་དམ་བཅས་ཚུལ་དང་
སྦྱར་ན། ཉན་རང་དང་ཕར་ཕྱིན་ཐེག་པའི་བྱང་སེམས་རྣམས་ཀྱིས་ཀྱང་གཏིང་དཔག་
པར་མི་ནུས་པའི་ཟབ་ལམ་གསང་སྔགས་རྡོ་རྗེའི་ཐེག་པ་དང་། རྟག་ཆད་སྤྲོས་པའི་མཐའ་
བྲལ་དབུ་མའི་ལྟ་བ་ཟུང་དུ་འཇུག་པ་ལ་སྦྱར་དུ་རུང་ངོ༌། །སྙིང་ལས་འོངས་ཏེ། ཞེས་
སོགས་ཀྱང་། བསྟོད་སྤྲིན་རྒྱ་མཚོ་ལས། འཇམ་དབྱངས་ཐུགས་ཀྱི་དཔལ་གྱིས་མྱུར་
ད་བདག །སྟོན་ཟླས་ནམ་མཁར་ཇི་བཞིན་མཛེས་གྱུར་ཅིག །ཅེས་པ་ལྟར། ཐུགས་
ཀྱི་བྱིན་རླབས་ཞུགས་པ་ལ་རྒྱུད་ལ་འཕོས་པའི་ཐ་སྙད་བྱར་རུང་ཞིང༌། བརྒྱད་སྟོང་
འགྲེལ་ཆེན་ལས། ལུས་ལ་སྟོབས་གང་ཡིན་པ་དང་། ཚིག་ལ་གཟི་བརྗིད་གང་ཡིན་
པ་དང་། བློ་ལ་རབ་ཏུ་རྣོ་བ་གང་ཡིན་པ་དེ་ལྟ་བུའི་མདངས་གསུམ་གང་རབ་ཏུ་བཅུག་
པ། ཞེས་སྒོ་གསུམ་ནུས་ལྡན་དུ་བསྒྱུར་བ་ལ་མདངས་བཅུག་པར་བཤད་པ་རྣམས་ཀྱང་



120
རིག་བྱེད་མའི་བསྟོད་འགྲེལ།
དོན་འདྲའོ། །ཤོ་ལོ་ཀ་གཉིས་པ་ནི། གོང་གི་ལུང་དང་རྟོགས་པའི་བསྟན་པ་དེ་དག་
ལ་དབང་འབྱོར་བའི་སྒོ་ནས་དོན་གཉིས་ལྷུན་གྱིས་གྲུབ་པའི་ཕྱིར་གསོལ་བ་འདེབས་པ་
སྟེ། དཔེར་ན་དཔའ་བོ་སྟོབས་དང་ལྡན་པ་དེ་རང་ཉིད་བསྲུང་བའི་གོ་ཁྲབ། དགྲ་བོ་
འཇོམས་པའི་མཚོན་ཆ། བློ་གཏད་ཐུབ་པའི་གྲོགས། བྱ་བ་སྒྲུབ་པའི་གཡོག་ལ་སོགས་
པ་ཆ་རྐྱེན་མཐའ་དག་འཇོམ་ན་ཉེ་ཞོ་མེད་པར་འདོད་དོན་ཐམས་ཅད་སྒྲུབ་ནུས་པ་བཞིན།
འདིར་ཡང་ལུས་ཅན་རྣམས་ཀྱི་སྲིད་ཞིའི་རྒུད་པའི་འཆིང་བ་མཐའ་དག་གཅོད་བྱེད་བརྩེ་
བ་སྙིང་རྗེ་ཆེན་པོས་ཀུན་ནས་བསླང་བའི་གཞན་ཕན་འཕྲིན་ལས་ཀྱི་རལ་གྲི་ཐོགས་ཤིང་།
རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པར་དམ་བཅས་པ་བཞིན་དུ་ཕར་ཕྱིན་དྲུག་གིས་
བསྡུས་པའི་ལམ་གྱི་ཆ་མ་ཚང་བ་མེད་པ་ལ་བསླབ་པས། སྒོ་གང་ནས་ཀྱང་སེར་སྣ་དང་
ཚུལ་འཆལ་ལྟ་བུ་ལ་སྐྱོན་གྱིས་སྨྲས་པར་མི་ནུས་པའི་སྲ་མཁྲེགས་ཀྱི་གོ་ཆ་བགོས་པ་སྟེ།
དེ་ལྟར་ཕྱིན་དྲུག་རེ་རེ་ཡང་ཕར་ཕྱིན་དྲུག་ལྡན་དུ་ཉམས་སུ་ལེན་པ་ལ་གོ་ཆའི་སྒྲུབ་པ་
ཞེས་རྒྱན་ལས་གསུངས་པའི་དོན་ཡང་དེ་ཡིན་ནོ། །དེ་བཞིན་དུ་སྡོམ་པ་གསུམ་གྱི་བཅས་
མཚམས་ལས་ཅུང་ཟད་ཀྱང་མི་འདའ་བའི་རྣམ་པར་དག་པའི་ཚུལ་ཁྲིམས་ནི་ཡོན་ཏན་
ཐམས་ཅད་གང་ལ་བརྟེན་པའི་གཞི་བླ་ན་མེད་པ་ཡིན་པས་གྲོགས་ཀྱི་མཆོག་དང་། གཞུང་
ལུགས་མང་དུ་ཐོས་ཤིང་འཆད་རྩོད་རྩོམ་ལ་མཁས་པ་ཞི་དུལ་གྱི་སྤྱོད་པས་གཞན་ཡིད་
འཕྲོག་པས་བཙུན་པ། བསྟན་འགྲོར་སྨན་པའི་ལྷག་བསམ་དང་། མཛད་འཕྲིན་གྱིས་
མཚོན་པའི་བཟང་པོའི་ཡོན་ཏན་ཏེ། སྣང་ཚོད་ཐུན་མོང་བ་འདི་ཙམ་ནི་འདིའི་ཡོན་
ཏན་གྱི་ཆ་ཤས་ཕལ་པ་ཞིག་ཡིན་པས་གཡོག་འཁོར་ལྟ་བུར་བཤད་དོ། །དཔེ་དོན་འདི་
ལྟར་སྦྱོར་བ་མདོ་སྡེ་རྣམས་ཀྱི་གསུངས་ཚུལ་ཡིན་ཏེ། ལྗོན་པས་ཞུས་པའི་མདོ་ལས།
མ་ནི་ཤེས་རབ་ཕ་ནི་ཐབས། །དགེ་བ་རྣམས་ནི་གཡོག་ཡིན་ལ། །ཉེ་དུ་བྱང་ཆུབ་ཕྱོགས་



221
རིག་བྱེད་མའི་བསྟོད་འགྲེལ།
རྣམས་དང་། །ཞེས་གསུངས་ཤིང་། ཀུན་ཉོན་ཕྱོགས་ལ་མཚོན་ན། ཕ་དང་མ་ནི་
བསད་བྱ་ཞིང་། །རྒྱལ་པོ་གཙང་སྦྲ་ཅན་ཉིད་དང་། །ཡུལ་འཁོར་འཁོར་དང་བཅས་
བཅོམ་ན། །མི་དེ་དག་པ་ཉིད་དུ་འགྱུར། །ཞེས་རྟེན་འབྲེལ་བཅུ་གཉིས་ལ་སྦྱར་ཏེ་མ་
སྐྱེས་དགྲའི་འགྱོད་པ་བསལ་བའི་མདོ་ལས་གསུངས་བལྟ་བུ་ཤིན་ཏུ་མང་ངོ༌། །གསུམ་
པ་དོན་བསྡུ་བ་ནི། འོ་ན་འདིར་དེ་དག་ཐམས་ཅད་གཙོ་འཁོར་གྱི་ཚུལ་དུ་ཆ་ཚང་བར་
སྒྲུབས་ཤིག་ཅེས་སྨོས་པས་ཆོག་མོད། སྲོག་ནི་གཅིག་ཏུ་སྒྲུབ་ཅེས་པའི་དོན་གང་ཡིན་
ཞེ་ན། འདི་ནི་ཤིན་ཏུ་གནད་ཆེ་བས་བཤད་པར་བྱའོ། །དེ་ཡང་ཐོག་མར་སྲོག་ཅེས་
པའི་དོན་ལེགས་པར་ངེས་ནས་དེ་དང་གཅིག་ཏུ་སྒྲུབ་ཚུལ་ཤེས་དགོས་ལ། དེའི་དོན་
ནི་བརྟག་གཉིས་དངས་སམྦུ་ཊ་གཉིས་ལས། ཐབས་དང་ཤེས་རབ་ཤིན་ཏུ་འདྲེས། །དེ་
ཉིད་སྲོག་ཆགས་རྣམས་ཀྱི་སྲོག །ཧེ་རུ་ཀ་དཔལ་ཡིན་པར་བཤད། །ཅེས་ཐབས་བདེ་
བ་ཆེན་པོ་དང་། ཤེས་རབ་སྟོང་པ་ཉིད་རོ་གཅིག་ཏུ་འདྲེས་པའི་ལྷན་སྐྱེས་ཀྱི་ཡེ་ཤེས་
དེ་ཉིད་སྲོག་ཆགས་རྣམས་ཀྱི་དགོས་དོན་མ་ལུས་པའི་ནང་ནས་ཤིན་ཏུ་གཅེས་པས་སྲོག་
དང་། ཡང་ན་སྲོག་དབང་ཡོད་ན་ལུས་ཀྱི་མིག་སོགས་དབང་པོ་གཞན་ཡང་འབྱུང་ལ།
སྲོག་དབང་འགག་ན་ཐམས་ཅད་འགག་པ་ལྟར་ལྷན་སྐྱེས་ཀྱི་ཡེ་ཤེས་དང་། དེའི་བདག་
ཉིད་ལྷན་སྐྱེས་ཀྱི་དེ་ཁོ་ན་ཉིད་ཡོད་ན་གནས་སྐབས་མཐར་ཐུག་གི་ཡོན་ཏན་ཐམས་ཅད་
འབྱུང་རུང་ལ། མེད་ན་མི་རུང་བརྗེས་སུ་འགྲོ་ལྡོག་མི་འཁྲུལ་བས་སྲེག་དང་། ཡང་
ན་ཡེ་ཤེ་དེ་ཉིད་གང་དང་དབྱེར་མི་ཕྱེད་པའི་སྟོང་པ་ཉིད་དེ་སེམས་ཅན་ཐམས་ཅད་ཀྱི་
ཡང་རང་བཞིན་ནམ་སྡོད་ལུགས་སུ་གྲུབ་པས་སྲོག་ཏུ་བཞག་པ་ཡིན་ཏེ། རྫོགས་རིམ་
དངོས་གྲུབ་སྙེ་མ་ལས། ལྷན་སྐྱེས་ཀྱི་ཡེ་ཤེས་སོ། །དེ་སྲོག་ཆགས་ཀྱི་སྲོག་ཏུ་གྱུར་
ཚུལ་ནི། ཤིན་ཏུ་གཅེས་པས་སྲོག་དང་འདྲ་བས་སམ། དེའི་རང་བཞིན་སྟོང་པ་ཉིད་



222
རིག་བྱེད་མའི་བསྟོད་འགྲེལ།
སེམས་ཅན་རྣམས་ཀྱི་སྲོག་གི་ངོ་བོ་ཉིད་ཡིན་པའི་དོན་ནོ། །དེ་དང་བྲལ་ན་མི་འཚེ་བས་
སྲོག་གོ །ཞེས་ཀྱང་འགའ་ཞིག་བཞེད་དོ། །ཞེས་དང་། མཁས་གྲུབ་རྗེའི་བརྟག་གཉིས་
རྣམ་བཤད་ལས། ལྷན་སྐྱེས་དེ་ཉིད་སྲོག་ཆགས་རྣམས་ཀྱི་སྲོག་དང་འདྲ་བར་ཤིན་ཏུ་
གཅེས་པ་དང་། ལྷན་སྐྱེས་ཀྱི་དེ་ཁོ་ན་ཉིད་རང་བཞིན་རྣམ་དག་དེ་ཉིད་སྐྱེ་འཇིག་གི་
མི་འགྱུར་བའི་དམ་པ་ཉིད་ཡིན་ལ། ཞེས་སོ། །དེ་ཡང་ཨཀྵར་མི་འགྱུར་བ་དང་ཡི་
གེ་གཉིས་ཀ་ལ་འཇུག་པས། བོད་སྔ་མ་ཕལ་ཆེར་བརྟག་གཉིས་དང་ཁ་སྦྱོར་གྱི་འགྱུར་
ལྟར་ཡི་གེ་ལ་སྦྱར་ཏེ། དེ་ཉིད་ཡི་གེ་དམ་པ་ཨའི་དོན་སྐྱེ་བ་མེད་པ་ཉིད་ཅེས་འབྲུ་བསྣན་
ལ། རྣམ་བཤད་དང་དངོས་གྲུབ་སྟེ་མར་དེའི་འགྱུར་བཅོས་ཏེ་ཀུན་སྤྱོད་ཀྱི་འགྱུར་དང་
བསྟུན་ནས་དེ་ཉིད་མི་འགྱུར་དམ་པ་ཞེས་པ་ལ་འབྲུ་བསྣན་ནོ། །དེ་ལྟར་ལྷན་སྐྱེས་ཀྱི་
ཡེ་ཤེས་སྲོག་ཏུ་བཞག་ནས། ཡོན་ཏན་ཐམས་ཅད་དེའི་ངོ་བོར་འདུས་ཚུལ་ལམ་དེ་དང་
གཅིག་ཏུ་སྒྲུབ་ཚུལ་ཇི་ལྟར་ཡིན་ཞེ་ན། གོང་དུ་བཤད་པ་ལྟར་མདོ་སྔགས་ཟབ་རྒྱས་
ཀྱི་བཀའ་དང་བསྟན་བཅོས། རིགས་པའི་གནས་དང༌། གྲུབ་མཐའ་རབ་འབྱམས་
ལ་མཁས་པའི་ཡོན་ཏན་དང་། ས་བཅུ་ལམ་ལྔ་གྲངས་མེད་གསུམ་གྱི་ཚོགས་ལ་སོགས་
པ་ཐེག་ཆེན་ཐུན་མོང་བ་དང་། སྔགས་ཀྱི་བཟླས་པ། དཀྱིལ་འཁོར་བྲི་སྒྲུབ། དཀའ་
ཐུབ་སྦྱིན་སྲེག་ལ་སོགས་པ་ཐམས་ཅད་ལྷན་སྐྱེས་ཀྱི་ཡེ་ཤེས་གཅིག་བུའི་བྱེད་པར་འདུས་
ཏེ། ཀུན་སྤྱོད་ལས། གང་ཞིག་ས་ལ་གནས་རྣམས་དང༌། །བསྟན་བཅོས་དག་ནི་མ་
ལུས་དང་། །རིག་བྱེད་གྲུབ་མཐའ་གནས་པ་རྣམས། །འཇིག་རྟེན་འདི་དང་གཞན་
དག་ཏུ། །དེ་མེད་པར་ནི་འགྲུབ་མི་འགྱུར། །རིག་བྱེད་གྲུབ་པའི་མཐའ་རྣམས་ལ། །འདི་
ནི་སྙིང་པོར་རབ་ཏུ་བཤད། །ཅེས་གསུངས་ཤིང་། ཀུན་སྤྱོད་མར་དོས་བསྒྱུར་བ་ལས།
རིག་བྱེད་གྲུབ་མཐའ་གནས་པ་རྣམས། །ཡེ་ཤེས་དེ་ལས་ཡང་དག་འབྱུང་། །ཞེས་



རིག་བྱེད་མའི་བསྟོད་འགྲེལ། 223
གསུངས་པ་ལྟར། ཀུན་སྤྱོད་ཀྱི་འགྲེལ་པར་རིག་བྱེད་གྲུབ་མཐའ་སོགས་ཡེ་ཤེས་ལ་
གནས་པ་ནི། ཡེ་ཤེས་དེ་ལས་དེ་རྣམས་འབྱུང་བའི་དོན་དུ་བཤད་དོ། །གྲངས་མེད་
གསུམ་སོགས་དེར་འདུས་ཙུལ་ནི། སམྦུ་ཊ་ལས། དེ་ཕྱིར་དེ་རྒྱས་ཅི་ཞིག་བྱ། །མདོར་
བསྡུས་པས་ནི་སངས་རྒྱས་ཉིད། །བསྐལ་པ་བྱེ་བ་གྲངས་མེད་པས། །ཇི་སྲིད་སངས་
རྒྱས་གང་འཐོབ་པ། །གང་གིས་དམ་པའི་བདེ་བས་ཁྱོད། །སྐྱེ་བ་འདིར་ནི་ཐོབ་པར་
འགྱུར། །ཞེས་ཚོགས་གཉིས་ཀྱི་གསལ་བའི་དབྱེ་བ་མཐའ་ཡས་པ་ཐམས་ཅད་བློ་གཅིག་
གི་བྱེད་པར་ཚང་བས་ཚོགས་གཉིས་རྫོགས་ཚབ་ཞིང་མྱུར་བ་དང་། གསང་སྔགས་ཀྱི་
ཉམས་ལེན་གཞན་ཀུན་དེར་འདུས་པའི་ཚུལ་ཡང་། བརྟག་པ་དང་པོའི་བཅུ་པ་ལས།
དེ་ནི་སྔགས་བཟླས་དེ་དཀའ་ཐུབ་དང་དེ་སྦྱིན་སྲེག །དེ་ནི་དཀྱིལ་འཁོར་ཅན་དང་དེ་
ནི་དཀྱིལ་འཁོར་ཉིད། །མདོར་བསྡུས་ནས་ནི་སེམས་ནི་འདུས་པའི་གཟུགས་ཅན་ནོ།
ཞེས་དང་། དེའི་རྣམ་བཤད་ལས། ལྷན་སྐྱེས་དེ་ནི་ཡིད་སྐྱོབ་པས་ངེས་དོན་གྱི་སྔགས་
བཟླས་པ་དང་། དེ་ཉིད་ཁ་ན་མ་ཐོབ་བ་དང་བྲལ་ཞིང་ཉེས་པ་ཐམས་ཅད་འགོག་པས་
དཀའ་ཐུབ་དང་། དེ་ཉིད་ཀྱིས་ཉོན་མོངས་དང་ཕུང་པོའི་ཡམ་ཤིང་ཐམས་ཅད་བསྲེག་
པས་ངེས་དོན་གྱི་སྦྱིན་སྲེག་དང་། དེ་ནི་རྣལ་འབྱོར་མ་ཐམས་ཅད་འདུས་པའི་བདག་
ཉིད་ཅན་ཡིན་པས་དཀྱིལ་འཁོར་ཅན་དང་། དེ་ནི་ཆོས་ཐམས་ཅད་ཀྱི་སྙིང་པོ་ལེན་པའི་
དཀྱིལ་འཁོར་ཉིད་དེ། མདོར་བསྡུས་ནས་ནི་དོན་གྱི་ལྷན་སྐྱེས་དོན་དམ་པའི་བྱང་ཆུབ་
ཀྱི་སེམས་ནི་ཆོས་ཐམས་ཅད་འདུས་པའི་རང་བཞིན་ཅན་ཡིན་པས་སེམས་དེ་ཉིད་བསྐྱེད་
པར་བྱ་སྟེ། ཞེས་གསུངས་ཏེ། དེ་དག་གི་དོན་བསྡུས་ན། རྫོགས་རིམ་དངོས་གྲུབ་སྟེ་
མ་ལས། ས་ལ་གནས་པ་ནི་ས་བཅུ་ལ་གནས་པ་དང་། བསྟན་བཅོས་ནི་རྒྱུད་སྡེ་རྣམས་
དང༌། རིག་བྱེད་ནི་ཕྱི་པའི་བསྟན་བཅོས་དང་། གྲུབ་མཐའ་ནི་ཉན་ཐོས་པའི་གྲུབ་མཐའ་



224
རིག་བྱེད་མའི་བསྟོད་འགྲེལ།
ལ་ཏ་ཐཱག་ཏ་རཀྵི་ཏས་བཤད་དེ། ཕྱི་ནང་གི་གཞུང་ལས་བཤད་པའི་དངོས་གྲུབ་ཐམས་
ཅད་ལམ་མདོར་བསྡུས་པ་འདི་ཉིད་ཀྱིས་འགྲུབ་པའི་དོན་ནོ། །ཞེས་དང༌། ཡང་དེ་
ཉིད་ལས། ལམ་གཞན་གྱི་གནས་སྐབས་དང་མཐར་ཐུག་གི་དོན་གང་འགྲུབ་ཐམས་
ཅད་ལམ་འདིར་མ་ཚང་བ་མེད་པ་དང་། རིང་པོར་མ་ཐོགས་པ་དང་། ལམ་བདེ་བས་
འགྲུབ་པའི་ཚུལ་བྱེད་ལས་ཀྱི་སྒོ་ནས་འདིར་འདུས་པའོ། །ཞེས་དང་། གསང་བ་འདུས་
པའི་སྨོན་ལམ་ལས། ལུས་ཀྱི་གཡོ་བ་ངག་གི་བརྗོད་པ་དང་། །ཡིད་ཀྱི་བསམ་པ་ཀུན་
གྱིས་འབད་མེད་པར། །རླབས་ཆེན་ཚོགས་རྣམས་ཡོངས་སུ་སྡུད་བྱེད་པའི། །ཞེས་
གསུངས་པ་ལྟར་རོ། །དེས་ན་ལམ་དུས་ཀྱི་ཡོན་ཏན་ཐམས་ཅད་ལམ་གྱི་བདེ་ཆེན་ལྷན་
ཅིག་སྐྱེས་པའི་ཡན་ལག་ཏུ་འཁྱེར་བ་དགོས་ཤིང་། དེའི་སྟབས་ཀྱིས་འབྲས་བུའི་སྐུ་གསུམ་
ཡང་བདེ་ཆེན་གྱི་སྐུར་འདུ་བ་ཡིན་ཏེ། བརྟག་གཉིས་རྣམ་བཤད་ལས། བདེ་ཆེན་དེ་
ཉིད་མཐར་ཐུག་པའི་བདེ་ཆེན་གྱི་སྐུར་སྐུ་གཞན་གསུམ་ཡང་བསྡུས་པ་ཤེས་པར་བྱ་བའི་
ཕྱིར་ཏེ། མདོར་ན་ལམ་གྱི་གཙོ་བོ་ལྷན་སྐྱེས་ཀྱི་བདེ་ཆེན་དང་། འབྲས་བུའི་གཙོ་བོ་
བདེ་ཆེན་གྱི་སྐུར་བསྟན་ནས་བདེ་བ་ཆེན་པོ་ལ་ངེས་པ་ལྷག་པར་བསྐྱེད་པའི་ཆེད་དུ་ཡིན་
ནོ། །ཞེས་གསུངས་པ་བཞིན་དེ་ལ་ངེས་པ་ལྷག་པར་སྐྱེ་བའི་ཆེད་དུ་འདིར་ཡང་། སྲོག་
ནི་གཅིག་ཏུ་སྒྲུབ་ཅེས་གསུངས་པ་ཡིན་པས། རྗེས་འཇུག་བློ་གྲོས་ཀྱིནོར་དང་ལྡན་པ་
རྣམས་ཀྱིས་སྙིང་ལ་རུས་པ་བཅུག་སྟེ། དམ་པ་གོང་མ་དག་གི་བཀའ་ཆེམས་སུ་བཞག་
པའི་དོན་བཞིན་ཚུལ་འདི་ལ་གཞན་དྲིང་མི་འཇོག་པའི་ངེས་པ་བརྟན་པོ་རྙེད་པའི་ཕྱིར་
སྒོ་མཐའ་དག་ནས་འབད་པ་ལྷུར་བླང་བར་བྱའོ།། ༈ གསུམ་པ་མཇུག་གི་དོན་ལ།
བསྟན་བཅོས་ཇི་ལྟར་བརྩམས་པའི་ཚུལ། བརྩམས་པ་པོའི་དགོས་དོན་འགྲུབ་པར་སྨོན་
པ། རྩོམ་པ་པོའི་མཚན་བསྟན་པ་གསུམ། དང་པོ་ནི། རྩ་བ་ལས། །



225
རིག་བྱེད་མའི་བསྟོད་འགྲེལ།
།དེ་ལྟར་བསྟོད་དང་སྨོན་པའི་ཨིནྡྲ་རྙིལ། །
།བསམ་བཟང་སྲད་བུ་ཆེས་དཀར་རིང་པོ་ལ།
།སྟར་དུ་བརྒྱུས་པའི་རྒྱན་ཕྲེང་དོ་ཤལ་འདི།
།ཚུལ་བཞིན་ལྷ་མོ་ཁྱོད་ཀྱིས་མགུལ་བར་ཆིངས།
ཞེས་བྱུང་། དེ་ཡང་གོང་དུ་ཇི་སྐད་བཤད་པ་དེ་ལྟར་དུ་བསྟོད་ཚུལ་གྱི་ནང་ནས་འཕགས་
མའི་སྐུ་གསུང་ཐུགས་ཀྱི་ཡོན་ཏན་རྒྱུ་འབྲས་ངོ་བོ་ཆ་ཚང་བའི་ཚུལ་གྱིས་བསྟོད་པ་དང་།
སྨོན་པའི་ནང་ནས་ཀྱང་གནས་སྐབས་མཐར་ཐུག་གི་འདོད་དོན་རྫོགས་པས་ན། རིན་
པོ་ཆེའི་ནང་ན་ཨིནྡྲ་རྙིལ་ལམ། ཨིནྡྲ་ནཱི་ལ་སྟེ་རིན་པོ་ཆེ་དབང་གི་རྒྱལ་པོ་ལྟར་མཆོག་
དང་གཙོ་བོར་གྱུར་པས་བརྩམས་པའི་བསྟན་བཅོས་ཀྱི་ངོ་བོ་ཕུན་སུམ་ཚོགས་པར་བསྟན་
ནོ། །བརྩམས་པའི་ཀུན་སློང་ཕུན་སུམ་ཚོགས་པའི་ཚུལ་ནི། དཔེར་ན་ཕྲེང་བའི་རྡོག་
པོ་ཐམས་ཅད་སྲད་བུ་ལ་བརྟེན་པ་ལྟར། རྩོམ་པ་ཡང་གང་ལ་བརྟེན་པའི་རྩ་བའི་ཀུན་
སློང་ནི་བསྟན་འགྲོ་ལ་ཕན་པར་བཞེད་པའི་བསམ་པ་བཟང་པོའི་སྲད་བུ་ཡིན་ཞིང་། དེ་
ཡང་ཉེ་རིང་དང་རང་དོན་ཡིད་བྱེད་ཀྱི་དྲི་མ་ཕྲ་མོས་ཀྱང་མ་གོས་པས་ཆེས་དཀར་བ་
དང་། བསྟན་པ་ནམ་གནས་བར་དང་མཁའ་ཁྱབ་ཀྱི་འགྲོ་བའི་དོན་དུ་དམིགས་པས་
ན་རྒྱ་ཆེ་ཞིང་ཡུན་རིང་པོའི་བར་གྱི་དགོངས་པ་རླབས་ཆེ་བའོ། །རྩོམ་ཚུལ་ཕུན་སུམ་
ཚོགས་པ་ཡང་ཡིན་ཏེ། ཡོན་ཏན་དེ་དག་ཐོར་བུ་ཐོར་བུར་བརྗོད་པ་ལྟ་བུ་མ་ཡིན་པར་
སྨིན་བྱེད་དབང་བཞི་དང་། གྲོལ་བྱེད་རིམ་གཉིས་སོགས་ཀྱི་འགྲོས་དང་མཐུན་པར་
ཆ་ཚང་ཞིང་གོ་རིམ་མ་འཆོལ་བར་ཕྲེང་བ་ལྟར་དུ་བརྒྱུས་པ་བཞིན་མཐར་ཆགས་སུ་
འབྱུང་བས་གོ་སླ་ཞིང་རྗེས་འཇུག་གིས་ཉམས་སུ་བླང་བདེ་བའོ། །དགོས་པ་ཕུན་སུམ་
ཚོགས་པ་ནི། འཇིག་རྟེན་ན་རིན་པོ་ཆེའི་རྒྱན་ཕྲེང་དང་དོ་ཤལ་བཟང་པོ་ལྟ་བུ་རྒྱལ་པོ་



རིག་བྱེད་མའི་བསྟོད་འགྲེལ། 226
སོགས་ལ་རྒྱན་དུ་ཕུལ་བས་དགྱེས་ནས་བྱ་དགའ་སྩོལ་ཞིང་། ན་ཆུང་སོགས་ལ་བྱིན་
ནས་རྩེ་དགའི་གྲོགས་བགྱིད་པ་ལྟར། འདིར་ཡང་བསྟོད་པའི་ཚིག་གི་རྒྱན་ཕྲེང་། དེ་
ལས་འཕྱང་བའི་སྨོན་ཚིག་གི་དོ་ཤལ་དང་བཅས་ཏེ་འཕགས་མ་ཁྱེད་ལ་འབུལ་བ་ལགས་
པས། ཁྱེད་ཀྱིས་ཚུལ་ལམ་ལུགས་དང་མཐུན་པར་མགུལ་དུ་བཞེས་ཏེ་བདག་གི་འདོད་
པ་གྲུབ་པར་མཛོད་ཅིག་ཅེས་པའོ། །གཉིས་པ་ནི། རྩ་བ་ལས།
།རྒྱུ་འབྲས་རྟེན་འབྲེལ་བསླུ་བ་མེད་པ་དང་།
།རིག་བྱེད་མཛེས་མ་མཐུ་སྟོབས་ཐོགས་མེད་པས།
།ཇི་ལྟར་སྨོན་པའི་འབྲས་བུ་བདེ་བླག་ཏུ།
།གེགས་དང་ཉེར་འཚེ་མེད་པར་འགྲུབ་གྱུར་ཅིག
ཅེས་བྱུང༌། དེ་ཡང་གྲོ་སྲན་ལ་སོགས་པའི་འབྲས་བུ་ཕུན་སུམ་ཚོགས་པར་འབྱུང་བ་
ལ་རྒྱ་རང་རང་གི་ས་བོན་མ་འཆོལ་བར་བཏབ་པ་དང་། རྐྱེན་ཆུ་ལུད་འཛོམ་པ་དགོས་
པ་ལྟར། གནས་སྐབས་མཐར་ཐུག་གི་ཡོན་ཏན་རྣམས་འགྲུབ་པ་ལ་ཡང་། ནང་ནས་
དེ་དག་དང་མཐུན་པའི་ཉེར་ལེན་གྱི་རྒྱུ་ཚུལ་བཞིན་དུ་སྒྲུབ་པའི་རྟེན་འབྱུང་གི་འབྲེལ་བ་
བསླུ་བ་མེད་པ་དང༌། ཕྱིའི་རྐྱེན་མཆོག་གསུམ་སྤྱི་དང་ཁྱད་པར་འདིའི་སྒྲུབ་པ་པོ་རྣམས་
ལ་བཅོམ་ལྡན་རིག་བྱེད་མཛེས་མ་ཉིད་ཀྱི་མཐུ་སྟོབས་ཐོགས་པ་མེད་པའི་བྱིན་རླབས་
ཀྱི་ནུས་པ་རང་རྒྱུད་ལ་ཞུགས་པ་ངེས་པར་དགོས་པས། དེ་གཉིས་རིམ་པ་བཞིན་རྐང་
པ་དང་པོ་གཉིས་ཀྱིས་བསྟན་ནོ། །ཁ་ཅིག་འདི་སྙམ་དུ། འབྲས་བུ་འགྲུབ་པ་ལ་རྒྱུ་སྒྲུབ་
དགོས་པ་བདེན་ཡང་འདིར་ཚིག་ཏུ་བརྗོད་པ་དགོས་པ་མེད་དེ། རྒྱུ་མ་སྒྲུབ་པར་རྒྱུ་འབྲས་
རྟེན་འབྱུང་ཞེས་བཤད་ཀྱང་རྫུན་དུ་འགྱུར་ལ། རྒྱུ་སྒྲུབ་ན་ཚིག་ཏུ་མ་བརྗོད་ཀྱང་ས་
བོན་ལས་མྱུ་གུ་སྐྱེ་བ་ལྟར་འབྲས་བུ་འབྱིན་ནས་སོ་སྙམ་ན། འདི་ནི་ཤིན་ཏུ་དགོས་པ་



227
རིག་བྱེད་མའི་བསྟོད་འགྲེལ།
ཆེ་སྟེ་ལུས་ངག་གི་དགེ་བ་བྱས་ཀྱང་དེའི་འབྲས་བུ་ལ་ཡིད་མ་ཆེས་པས་འབྲས་བུ་དམན་
པར་འགྱུར་བ་དང་། འབྲས་བུ་གཏན་ཏུ་འཇོམས་པ་ལྟ་བུ་མང་བས། འདིར་བདེན་
སྟོབས་བརྗོད་པ་ནི་རྒྱུ་འབྲས་ཀྱི་འབྲེལ་བ་དེས་ཐོས་སུ་རེ་བ་མིན་གྱི། རང་རྒྱུད་ལ་བདེ་
ལེགས་ཐམས་ཅད་ཀྱི་རྩ་བ་ལས་འབྲས་ཀྱི་འབྲེལ་བར་ཡིད་ཆེས་བསྐྱེད་ནས་སྔ་མའི་དགེ་
རྩ་ཐམས་ཅད་ནུས་ལྡན་དུ་བསྒྱུར་བ་ཡིན་ནོ། །རྐང་པ་ཕྱི་མ་གཉིས་ནི། དེ་ལྟར་ཕྱི་
ནང་གི་རྐྱེན་ཕུན་སུམ་ཚོགས་པ་ལ་བརྟེན་ནས་གོང་དུ་ཇི་སྙེད་བཤད་པའི་སྨོན་པའི་འབྲས་
བུ་རྣམས་འགྲུབ་པ་ལ་བར་དུ་གཅོད་པའི་གེགས་དང་། དེའི་ཆར་གཏོགས་པའི་ཉེར་
འཚེ་ཕྲ་མོ་ཡང་མེད་པར་ཇི་ལྟར་སྨོན་པ་བཞིན་བདེ་བླག་ཉིད་དུ་འགྲུབ་པར་གྱུར་ཅིག་
ཅེས་པའོ། །གསུམ་པ་ནི། ཅེས་ཁམས་གསུམ་དབང་སྡུད་ཀྱི་ལྷ་མོ་རིག་བྱེད་མ་ལ་
བསྟོད་པ་འདི་ནི་ཆོས་སྨྲ་བའི་སྙོམས་ལས་པ་བློ་བཟང་དཔལ་ལྡན་ཡེ་ཤེས་ཀྱིས་དོན་ཆེན་
པོ་ལ་དམིགས་ནས་སུག་བྲིས་སུ་བགྱིས་པའོ། །ཞེས་གསུངས་པས་གཞན་རྣམས་གོ་སླ་
ཞིང་། དོན་ཆེན་པོ་ནི་གོང་གི་འདོད་གསོལ་སྐབས་སུ་བཤད་པ་ལྟར་བསྟན་པའི་རྩ་ལག་
རྒྱལ་དབང་མཆོག་གི་སྤྲུལ་སྐུ་རིན་པོ་ཆེའི་འཕྲིན་ལས་ཀྱི་སྒོ་བརྒྱ་འབྱེད་པའི་ཕྱིར་དུ་ཡིན་
ནོ། །སྨྲས་པ། གང་གི་ཞབས་སེན་ཉི་འོད་རེག་པ་ཡིས། །བདག་བློ་འདབ་བརྒྱ་བཞད་
པའི་ཟེའུ་འབྲུ་ལ། །རྒྱུད་དོན་སྦྲང་རྩིའི་བཅུད་ཀྱིས་གཏམས་མཛད་པ། བླ་མ་ཧེ་རུ་
ཀ་ཡིས་རིང་དུ་སྐྱོངས། །དཔའ་བོའི་དབང་ཕྱུག་སྙིང་རྗེའི་ཆུ་གཏེར་ཆེ་ལ་ཡང་དག་
སྦྱོར་བ་ཡིས། །དགའ་བ་ཆེན་པོར་ཁོལ་བའི་རླབས་ཕྲེང་རབ་འབྱམས་དཀྱིལ་འཁོར་
སྤྲོ་ཞིང་སྡུད། །དཔའ་བོའི་བརྟན་པ་འཕྲོག་པའི་ཉམས་འགྱུར་གློག་དམར་རྩེ་དགས་
རོལ་བ་མོ། །ཤེས་རབ་རྟ་གདོང་འབར་བའི་མེ་ཚན་རིག་བྱེད་དབང་མོ་བསྟོད་པའི་
དབྱངས། །དགའ་བའི་དཔལ་ལྡན་ཡེ་ཤེས་མེ་ལོང་ངོས། །གསང་གསུམ་བཀོད་པ་



228
རིག་བྱེད་མའི་བསྟོད་འགྲེལ། 228
མཁའ་དང་མཉམ་པའི་གཟུགས། །མངོན་པར་ཆུབ་པའི་སྒྱུ་འཕྲུལ་ལྟད་མོ་ཆེ། །རྣམ་
དཔྱོད་སོར་མོས་མཚོན་འདི་ལྟོས་ཤིག་ཀྱེ། །བཅོམ་ལྡན་མ་ཡི་གསང་གསུམ་ཐུན་མཚམས་
དམར་བའི་ལང་ཚོ་ནི། །བྱེ་བ་བཅུ་དྲུག་མ་རྒྱུད་མཁའ་དང་རོ་གཅིག་རང་བཞིན་ལས།
ལུང་རིགས་ལེགས་བཤད་སྐར་ཚོགས་རྣམ་པར་བཀྲ་བའི་རྣམ་བཤད་འདིས། །དགའ་
བ་བཅུ་དྲུག་ཆ་རྫོགས་ལྷན་སྐྱེས་ཟླ་ཤེལ་མགྲོན་དུ་འགུགས། །ཆེར་སྙིགས་དུས་བཞིའི་
མཐའ་དང་མི་འཚལ་བ། །སྔོན་རབས་མཁས་པ་མདོངས་མཐའི་དགའ་སྟོན་འདི། །རིག་
འཛིན་དབང་མོ་མཉེས་པའི་མཆོད་སྤྲིན་ཏེ། །རང་རྒྱུད་དགེ་བའི་ས་བོན་སྨིན་བྱེད་ཡིན།
རྡོ་རྗེ་གསུམ་གསང་རྒྱུད་སྡེ་རྒྱ་མཚོའི་དོན། །རང་སྒྲ་བྲག་ཆའི་ཟླ་དང་བཅས་པའི་གཏམ།
ལེགས་བཤད་ནམ་མཁའི་རྔ་ཆེན་ལྡིར་བ་ཡིས། །བློ་ཆུང་གཏམ་གྱི་སྒྲ་བརྒྱ་ཅིག་ཅར་
བསྙིལ། །ལུས་ཀྱི་བསྟན་བཅོས་གནའ་བོའི་རས་བྲིས་ལ། །མཆོད་བརྗོད་སྦྱར་བྱང་
གསར་པའི་གོང་གཤམ་ཅན། །བྱེད་པོ་རྟོག་གེའི་བཟོ་བོར་མཚོན་པའི་ལས། །མཁས་
པའི་བཞད་གད་ཡུལ་གྱི་ཆོས་དེ་མིན། །འོན་ཀྱང་བརྗོད་དོན་འཕགས་མའི་གསང་བ་
སོ་སོ་རང་རིག་ཡུལ། །རྗོད་བྱེད་རྡོ་རྗེའི་ཚིག་ཀྱང་སོ་སོ་རང་གི་རིག་བྱ་སྟེ། །འཁྲུལ་
བྲལ་འཕགས་བོད་གཞུང་བརྒྱའི་རྗེས་སུ་འགྲེལ་པ་ལྷུར་བླང་ཡང་།བྱིས་བློས་ནོངས་
པར་གང་གྱུར་བླ་མ་ཡི་དམ་ཚོགས་ལ་བཤགས། །འདིར་འབད་དགེ་བ་ཕྲ་མོའི་མེ་མདག་
ཀྱང་། །ཀུན་ཉོན་ཚལ་དུ་ཞུགས་པ་མཆེད་པའི་མེས། །སྲིད་པ་གཞོམ་ལས་བདེ་ཆེན་
དུ་བའི་སྤྲིན། །མཁའ་དབྱིངས་ཁྱབ་པས་གྲུ་ཆར་འབེབས་གྱུར་ཅིང་། །མཐའ་ཡས་
ཕྱོགས་ཀྱི་ནགས་ཀླུང་ཡངས་པ་ནས། །མགྲོན་ཏུ་ཉེར་བཀུག་སྐལ་བཟང་བུང་བའི་ཁྱུ།
བཤད་སྒྲུབ་སྦྲང་རྩིའི་ཆང་གིས་རབ་མྱོས་ཏེ། །རྣམ་གྲོལ་དགའ་བའི་གར་སྟབས་བསྒྱུར་
བར་ཤོག །ཁྱད་པར་མཚུངས་མེད་མཆོག་སྤྲུལ་ལྷ་ཡི་དབང་། །བློ་བཟང་ཐུབ་བསྟན་



229
རིག་བྱེད་མའི་བསྟོད་འགྲེལ།
ཡང་སྙིང་ལྷུན་པོའི་སྤོར། །འཇིགས་མེད་ཆོས་ཀྱི་ཁྲི་ལ་ཞབས་བརྟན་ཅིང་། །མཛད་
བཟང་རྒྱ་མཚོའི་གོས་ཅན་ཁྱབ་གྱུར་ཅིག །ཅེས་བཅོམ་ལྡན་འདས་མ་ལྷ་མོ་རིག་བྱེད་
མ་ལ་བསྟོད་པའི་རྒྱ་ཆེར་འགྲེལ་བ་རྡོ་རྗེ་གསུམ་གྱི་སྣང་བ་ཞེས་བྱ་བ་འདི་ནི། དགེ་བའི་
བཤེས་གཉེན་སོངས་རྒྱས་དངོས་སུ་མཐོང་སྟེ། བསམ་སྦྱོར་གཉིས་ཀྱིས་ཚུལ་བཞིན་
དུ་བསྟེན་པ་ལ་གཞོན་ནུ་ནོར་བཟང་དང་ཆོས་མཚུངས་ཤིང་། དེའི་མཐུས་ལུང་དང་
རྟོགས་པའི་ཡོན་ཏན་གྱི་ཚོགས་ཀྱིས་གོ་འཕང་མཐོན་པོར་གྱུར་པ་སྒྲུབ་པའི་རྒྱལ་མཚན་
འཛིན་པ་ཆེན་པོ་མཁས་གྲུབ་བསྟན་འཛིན་གྱིས། བསྟོད་པའི་རྩ་བ་འདི་ཉིད་པཎ་ཆེན་
སྣང་བ་མཐའ་ཡས་ཀྱིས་རྒྱལ་དབང་ཐམས་ཅད་མཁྱེན་པའི་འཕྲིན་ལས་ཀྱི་སྒོ་འབྱེད་ ་
དུ་གསུངས་པ་དང་ཕྱོགས་མཐུན་པར་སྐྱབས་མགོན་མཆོག་སྤྲུལ་རིན་པོ་ཆེ་བློ་བཟང་
ཐུབ་བསྟན་འཇིག་མེད་རྒྱ་མཚོའི་ཞལ་སྔ་ནས་ཀྱི་རྣམ་པར་དཀར་བའི་མཛད་འཕྲིན་བསྟན་
འགྲོ་ཡོངས་ཀྱི་ཕན་བདེའི་དགའ་སྟོན་དང་ཆབས་གཅིག་རྒྱས་པའི་ཕྱིར་དུ། འདི་ལ་
འགྲེལ་བ་གསང་བ་གསུམ་གྱི་ཡོན་ཏན་གསལ་བར་སྟོན་ཅིང་། ཁྱད་པར་རང་ལམ་
གྱི་ལུས་ཡོངས་སུ་རྫོགས་པའི་འགྲོས་དང་མཐུན་པ་ཤིན་ཏུ་རྒྱས་པ་ཞིག་དགོས་ཞེས་གསུང་
ནན་ཆེན་པོས་བསྐུལ་བ་བཞིན། མདོ་སྔགས་ཐུབ་བསྟན་ཡོངས་སུ་རྫོགས་པའི་མངའ་
བདག་དཔལ་ཧེ་རུ་ཀ་དང་གཉིས་སུ་མེད་པའི་བླ་མ་རྡོ་རྗེ་འཆང་ཆེན་པོ་རྗེ་བཙུན་དཀོན་
མཆོག་འཇིགས་མེད་དབང་པོའི་ཞལ་སྔ་ནས་ཀྱི་ཞབས་རྡུལ་སྤྱི་བོར་བསྟེན་པའི། ༧བཙུན་
པ་དཀོན་མཆོག་བསྟན་པའི་སྒྲོན་མེས། རྒྱལ་བའི་ལུང་གིས་ཟིན་པའི་ཆོས་གྲྭ་ཆེན་མོ་
བཀྲ་ཤིས་འཁྱིལ་དུ་སྦྱར་བ་འདི་ཡང་ཐུབ་བསྟན་ཡང་སྙིང་ཕྱོགས་དུས་ཀུན་ཏུ་དར་ཞིང་་
རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག། །།



གུང་ཐང་གསུང་འབུམ་དཀར་ཆག
230
སa
ཨང་།
ཆོས་ཚན།
༡༣༡
༄༅། །༸གུང་ཐང་འཇམ་དཔལ་དབྱངས་དཀོན་མཆོག་བསྟན་པའི་
སྒྲོན་མེའི་གསུང་འབུམ་དཀར་ཆག་བཞུགས་སོ།
ཤོག་གྲངས།
ཀ་པ།༽
༡༽ འཇམ་མགོན་རྒྱལ་བ་གཉིས་པ་ལ་བསྟན་པའི་སྙིང་པོ་གསལ་བར་
མཛད་པའི་ཚུལ་ལས་བརྩམས་ཏེ་བསྟོད་པ་དོན་ལྡན། །
༢༽ འཇམ་མགོན་རྒྱལ་བ་གཉིས་པ་ལ་བསྟན་པའི་སྙིང་པོ་གསལ་བར་
མཛད་པའི་ཚུལ་ལས་བརྩམས་ཏེ་བསྟོད་པ་དོན་ལྡན་རྒྱ་ཆེར་འགྲེལ་བ་
བསྟན་པའི་དེ་ཉིད་སྣང་བ།
༼ ༣༽ འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྡུད་པའི་མཆན་འགྲེལ། ༣༡
༣༽ འགྲེལ་བ་དོན་གསལ་གྱི་སྟེང་ནས་རྒྱས་འབྲིང་བསྡུས་གསུམ་
མངོན་རྟོགས་རྒྱན་རྩ་འགྲེལ་སོགས་མདོ་རྒྱན་སྦྱར་བའི་ཟབ་
བཤད་ཀྱི་ཟིན་བྲིས་སྦས་དོན་གསལ་བའི་སྒྲོན་མེ།
༤༽, ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
༥༽ འཇུག་པའི་ས་བཅད།
༦༽ འདུལ་བ་རྒྱ་མཚོའི་དཀའ་གནད་མདོར་བསྡུས་པ་ནོར་བུའི་ཕྲེང་བ། ༤༥
༧༽ ཆོས་མངོན་པ་མཛོད་ཀྱི་བསྡུས་དོན་ཆོས་མངོན་རྒྱ་མཚོར་
འཇུག་པའི་གྲུ་གཟིངས།
༡༧༤
༡༧
༡༠



གུང་ཐང་གསུང་འབུམ་དཀར་ཆག
231
ཨང་།
Y༦་
ཆོས་ཚན།
ཤོག་གྲངས།
ཁ་པ།༽
༡༽ སྐབས་བཞི་པའི་བསྡུས་དོན་རྒྱལ་མཁན་པོ་གྲགས་པ་རྒྱལ་
མཚན་ལ་གནང་བ།།
༢༽ ཡིད་དང་ཀུན་གཞིའི་དཀའ་གནས་རྣམ་པར་བཤད་པ་མཁས་པའི་
འཇུག་ངོགས།
༣༽ དྲང་ངེས་རྣམ་འབྱེད་ཀྱི་དཀའ་འགྲེལ་རྩོམ་འཕྲོ་ལེགས་བཤད་
སྙིང་པོའི་ཡང་སྙིང་། །
༤༽ བདེན་བཞིའི་རྣམ་གཞག་ཐར་འདོད་འཇུག་ངོགས། །
༥༽ བསྟན་བཅོས་ལེགས་པར་བཤད་པའི་སྙིང་པོ་ལས་སེམས་ཙམ་སྐོར་
གྱི་མཚན་འགྲེལ་རྩོམ་འཕྲོ་རྣམ་རིག་གཞུང་བརྒྱའི་སྣང་བ། ༧༦
༦༽ ཕར་ཕྱིན་སྐབས་དང་པོའི་མཐའ་དཔྱོད་ཀྱི་མཆན་འགྲེལ་རྩོམ་འཕྲོ། ་ ༡༡༠
ག་པ།༽
༡༽ རྟེན་འབྲེལ་གྱི་རྣམ་བཞག་ལུང་རིགས་བང་མཛོད། །
༢༽ དམིགས་པ་བརྟགས་པའི་འགྲེལ་བ་ཕྱོགས་གླང་དགོངས་རྒྱན།
༣༽ རིགས་ལམ་འཕྲུལ་གྱི་ལྡེ་མིག །
༤༽ གྲུབ་མཐའ་བཞིའི་འདོད་ཚུལ་སོགས་དྲིས་ལན་སྣ་ཚོགས་ཀྱི་སྐོར། ༢༢
༥༽ བསྔོ་བའི་རྒྱལ་པོ་བསྟན་འབར་མའིདགོངས་དོན་རྒྱ་ཆེར་འགྲེལ་བ་
ལེགས་བཤད་བསྟན་པའི་སྒྲོན་མེ།



གུང་ཐང་གསུང་འབུམ་དཀར་ཆག
232
232
ཨང༌།
༢༢
༣༡
༡༥
ཆོས་ཚན།
ཤོག་གྲངས།
༦༽ ཟབ་མོ་ལྟ་བའི་ཟིན་བྲིས་ཐར་ལམ་སྣང་བ།
༧༽ རྣམ་ཐར་སྒོ་གསུམ་གྱི་རྣམ་བཞག་ལེགས་བཤད་རྒྱ་མཚོའི་རྦ་རླབས། ༡༡
༨༽ བསྟན་པའི་འཇུག་སྒོ་སྐྱབས་འགྲོའི་ཁྲིད་ཡིག་ཕན་བདེའི་
ལམ་བཟང་གསལ་བའི་སྒྲོན་མེ། །
༩༽ སྲད་རྒྱུད་ལུགས་ཀྱི་འཕོ་བའི་གདམས་པའི་ངག་འདོན་ཁྲིགས་
ཆགས་སུ་བསྡེབས་པ། །
༡༠༽འོད་དཔག་མེད་ལ་བརྟེན་པའི་འཕོ་ཁྲིད་སོགས་འཕོ་ཁྲིད་ཀྱི་
སྐོར་དག་ཞིང་དུ་མར་བགྲོད་པའི་མྱུར་ལམ།
༡༡༽ བྱང་ཆུབ་ལམ་གྱི་རིམ་པའི་སྔོན་འགྲོ་སྦྱོར་བའི་ཆོས་དྲུག་ལག་ཏུ་
ལེན་ཚུལ་གསལ་བར་བཀོད་པ་ལམ་བཟང་སྒྲུབ་པའི་འཇུག་ངོགས། ༡༩
༡༢༽ བྱང་ཆུབ་བདེ་ལམ་གྱི་དམིགས་སྐོར་ཆ་ཚང་བར་ཚིགས་
བཅད་དུ་བསྡེབས་པ་ལམ་མཆོག་སྙིང་པོ།
༡༣༽ བྱང་ཆུབ་ཀྱི་སེམས་གཉིས་སྒོམ་ཚུལ་ཐེག་པ་མཆོག་གི་འཇུག་ངོགས། ༡༠
༡༤༽ བདག་གཞན་མཉམ་བརྗེ་སྒོམ་ཚུལ།
༡༥༽དགེ་ལྡན་ཕྱག་རྒྱ་ཆེན་པོའི་ཁྲིད་ཀྱི་ཟིན་བྲིས་ཞལ་ལུང་བདུད་རྩིའི་
ཐིགས་ཕྲེང་།
༡༦༽ ཟབ་ལམ་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་གནད་
， ཡོངས་སུ་རྫོགས་པ་ཐོ་ཙམ་དུ་བཀོད་པ།



གུང་ཐང་གསུང་འབུམ་དཀར་ཆག
233 །
，
ཨང་།
ཆོས་ཚན།
ཤོག་གྲངས།
༡༧༽ བླ་མའི་རྣལ་འབྱོར་གྱི་ཟིན་བྲིས།
༡༨༽ ལམ་གྱི་གཙོ་བོ་རྣམ་གསུམ་རྩ་ཚིག་གི་སྟེང་ནས་གཞུང་བསྲིངས་ཏེ་
ཉམས་སུ་ལེན་ཚུལ། །
༡༩༽དགའ་ལྡན་ལྷ་བརྒྱ་མའི་གཞུང་བསྲིངས་ཏེ་མདོ་སྔགས་ཆ་ཚང་བར་
ཉམས་སུ་ལེན་ཚུལ་དགའ་ལྡན་ཞིང་དུ་བགྲོད་པའི་ཐེམ་སྐས།
༢༠༨ ཟབ་ལམ་བླ་མའི་རྣལ་འབྱོར་གྱི་མན་ངག་སྙིང་པོའི་རྩ་ཚིག་གི་
འགྲེལ་བ་སྙན་བརྒྱུད་གསང་བའི་ལྡེ་མིག
༢༩.
༢༡༽ གསང་བདེ་འཇིགས་གསུམ་སོགས་ལྷག་ལྷ་དུ་མ་དང་འབྲེལ་བའི་
བླ་མའི་རྣལ་འབྱོར་དངོས་གྲུབ་ཀུན་འབྱུང་།
ང་པ།༽
༡༽ མཎྜལ་གྱི་ཁྲིད་ཡིག་དཔག་བསམ་སྙེ་མ།
༢༽ རྗེ་བཙུན་བྱམས་མགོན་ལ་བརྟེན་པའི་འཕོ་བའི་རྣམ་བཞག་
དགའ་ལྡན་ཞིང་དུ་བགྲོད་པའི་བདེ་ལམ། །
༣༽ མགོན་པོ་འོད་དཔག་མེད་ལ་བརྟེན་པའི་བླ་མའི་རྣལ་འབྱོར་ཞིང་
མཆོག་སྒོ་འབྱེད། །
༤༽ ཟབ་ལམ་བླ་མའི་རྣལ་འབྱོར།
༥༽ མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་ནོར་བུའི་
གླིང་དུ་བགྲོད་པའི་ལམ་ཡིག་སོགས་བསླབ་བྱ་སྣ་ཚོགས་ཀྱི་སྐོར། ༣༣
༡༥



གུང་ཐང་གསུང་འབུམ་དཀར་ཆག
234
34
༡༠
༡༨
ཨང་། ཆོས་ཚན། - ཤོག་གྲངས།
༦༽ མི་རྟག་པ་སྒོམ་ཚུལ་གྱི་བསླབ་བྱ་ཚིགས་སུ་བཅད་པ།
༧༽ གྲུབ་དབང་མཁས་གྲུབ་བསྟན་འཛིན་པའི་ཞལ་གདམས་ཀྱི་འགྲེལ་བ་
ཉམས་ལེན་སྙིང་པོའི་དོན་གསལ།
༨༽ རྗེ་མི་ལའི་ཞལ་གདམས་ཀྱི་འགྲེལ་བ་གྲུབ་པའི་དགོངས་རྒྱན།
༩༽ ཚེ་གཅིག་ཉམས་ལེན་བྱ་ཚུལ་རྣམས་ཁྲིགས་ཆགས་སུ་བསྡེབས་པ་
ཆོས་སྤྱོད་གསལ་བའི་སྒྲོན་མེ།
༡༠༽ཐུགས་གཉེར་གནང་ཚུལ་བསླབ་བྱ་མདོར་བསྡུས།
༡༡༽ འདུལ་བའི་བསླབ་བྱ་མདོར་བསྡུས།
༡༢༽ ཀུན་མཁྱེན་བླ་མའི་འཁྲུངས་རབས་དང་འབྲེལ་བའི་བླ་མའི་
རྣལ་འབྱོར།
༡༣༽ ཡིད་ལ་རྣག་པའི་གཏམ་དུ་བྱ་བ་མཚན་མོའི་འཁྲུལ་འཁོར་
སེལ་བའི་ཆོ་ག་
༡༤༽ཕ་མའི་དྲིན་གཟོ་ཚུལ་དང་གཤིན་པོར་མ་ཎི་བསྐུལ་བའི་
མགུར་དབྱངས།
༡༥ རྩ་བའི་བླ་མ་དང་རྗེ་བླ་མ་དབྱེར་མེད་ཀྱི་བླ་མའི་རྣལ་འབྱོར།
༡༦༽བདེ་ལམ་ཁྲིད་ཀྱི་བརྒྱུད་འདེབས།
༡༧༽ ལམ་རིམ་བདེ་ལམ་གྱི་ཟིན་བྲིས་གདུང་སེལ་བདུད་རྩིའི་ཐིགས་པ།
༡༨༽ རྗེ་བཙུན་དཀོན་མཆོག་འཇིགས་མེད་དབང་པོའི་གསང་བའི་



གུང་ཐང་གསུང་འབུམ་དཀར་ཆག
235
ཨང༌།
ཆོས་ཚན།
༡༠༢
ཤོག་གྲངས།
རྣམ་ཐར།
༢༥༩
༡༩༽ སྡེ་ཁྲི་རིན་པོ་ཆེ་བློ་བཟང་དོན་གྲུབ་པའི་ཞལ་སྔ་ནས་ཀྱི་རྣམ་པར་
ཐར་བ་གསང་ཆེན་ཆོས་ཀྱིས་བསྔགས་པའི་རོལ་མོ།
༢༠༽སྒོ་མང་མཁན་པོ་བློ་བཟང་ཆོས་དར་བའི་ཞལ་སྔ་ནས་ཀྱི་རྟོགས་པ་
བརྗོད་པ་གཟུར་གནས་མཁས་པའི་དགའ་སྟོན། །
ཅ་པ།༽
༡༽ རྗེ་བཙུན་བླ་མ་དམ་པ་ཚུལ་ཁྲིམས་བསྟན་པའི་ཉི་མ་དཔལ་
བཟང་པོའི་རྣམ་པར་ཐར་པ་ནོར་བུའི་དོ་ཤལ།
༡༠༨་
༢༽ མེར་གན་པཎྜི་ཏ་ཧུ་ཐོག་ཐུ་བློ་བཟང་བསྟན་པ་དར་རྒྱས་ཀྱི་
རྣམ་ཐར་ནོར་བུའི་མེ་ལོང་།
༣༽ ངེས་པ་དོན་གྱི་བཤེས་གཉེན་ཆེན་པོ་མཁས་གྲུབ་བསྟན་འཛིན་པའི་
རྟོགས་པ་བརྗོད་པ་ལེགས་ཚོགས་སྒོ་འབྱེད།
༤༽ རྗེ་བླ་མ་མངོན་པར་འཚང་རྒྱ་བའི་ཚུལ་དང་འབྲེལ་བར་བསྟོད་པ་
རྣམ་དག་གངས་རི་མའི་འགྲེལ་བ་རྨད་བྱུང་བཀོད་པའི་འཇུག་ངོགས། ༢༡
༥༽ དགེ་ལྡན་བསྟན་པ་རྒྱས་པའི་སྨོན་ལམ་གྲུབ་པའི་བདེན་
ཚིག་གི་འགྲེལ་བ།
༦༽ ཕུལ་བྱུང་ལེགས་བཤད་མའི་འགྲེལ་བ་མཁས་པའི་དགའ་སྟོན། ༡༣
༧༽ གཉན་རྩེ་སློབ་དཔོན་རིན་པོ་ཆེའི་བསྟོད་འགྲེལ་ནོར་བུའི་དོ་ཤལ། ༦



གུང་ཐང་གསུང་འབུམ་དཀར་ཆག
236
ཨང་།་
ཆོས་ཚན།
ཤོག་གྲངས།
༨༽ བཀའ་གདམས་གོང་མའི་རྣམ་ཐར་དང་འབྲེལ་བའི་ཀུན་བཟང་
འཁོར་ལོ་སོགས་ཀུན་འཁོར་སྣ་ཚོགས་ཀྱི་སྐོར་ངོ་མཚར་འཕྲུལ་གྱི་
ལེགས་བཤད། །
༩༽ བདེན་གཏམ་དེ་ཉིད་གསལ་བའི་མེ་ལོང་།
༡༠༽ ཀུན་གཟིགས་ལྔ་པ་ཆེན་པོས་མཛད་པའི་རྗེ་རིན་པོ་ཆེའི་བསྟོད་པ་
དཔྱིད་ཀྱི་རྒྱལ་མོའི་གླུ་དབྱངས་ཀྱི་དོན་འགྲེལ་དབྱར་སྐྱེས་སྒྲ་བརྒྱ། ༨
༡༡༽ ཡིད་དགའ་ཆོས་འཛིན་གྱི་ཞིང་གི་བསྔགས་པ་བརྗོད་པ་
དྭངས་པའི་མེ་ལོང་།
༡༢༽ བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་བཞེངས་པ་དང་
ཕྱག་མཆོད་སྐོར་བའི་ཕན་ཡོན་བསྟན་པ་རྣམ་དཀར་ལས་ལ་
སྐུལ་བྱེད་དཀར་ཆག་ལྷའི་རྔ་ཆེན། །
༡༣༽ལུང་སྟོན་བྱམས་པའི་དཀར་ཆགས་གདངས་སྙན་ཆོས་ཀྱི་གཎྜི་། ༡༣
༡༩༽ བདེ་བ་ཅན་གྱི་ཞིང་གི་ཡོན་ཏན་སེམས་པ་དང་སྦྲགས་ཏེ་སྨོན་ལམ་
འདེབས་ཚུལ་བྱིན་རླབས་མྱུར་འཇུག །
༡༥༽ རིགས་དང་དཀྱིལ་འཁོར་རྒྱ་མཚོའི་མངའ་བདག་རྗེ་བཙུན་
བློ་བཟང་ཆོས་ཀྱི་ཉི་མའི་གསང་གསུམ་རྨད་དུ་བྱུང་བའི་
རྟོགས་བརྗོད་པདྨ་དཀར་པོའི་སྟོད་ཆ།
༡༦༽རིགས་དང་དཀྱིལ་འཁོར་རྒྱ་མཚོའི་མངའ་བདག་རྗེ་བཙུན་
།
ན།



གུང་ཐང་གསུང་འབུམ་དཀར་ཆག
237
པ་
༡༣༩
ཨང་། ཆོས་ཚན།
ཤོག་གྲངས།
བློ་བཟང་ཆོས་ཀྱི་ཉི་མའི་གསང་གསུམ་རྨད་དུ་བྱུང་བའི་
རྟོགས་བརྗོད་པདྨ་དཀར་པོའི་སྨད་ཆ།
༡༧༽ བཅོམ་ལྡན་འདས་མ་ལྷ་མོ་རིག་བྱེད་མ་ལ་བསྟོད་པའི་རྒྱ་ཆེར་
འགྲེལ་བ་རྡོ་རྗེ་གསུམ་གྱི་སྣང་བ། །
༡༨༽ རྡོ་རྗེ་གསུམ་གྱི་སྣང་བའི་བསྡུས་དོན།
༡༩༽ བ་རི་ལོ་ཙཱ་བ་ནས་བརྒྱུད་པའི་ལོ་རྒྱུས།
༢༠༽བཅོམ་ལྡན་འདས་མ་ལྷ་མོ་རིག་བྱེད་མ་ལ་འདོད་དོན་གསོལ་བའི་
ཚིགས་སུ་བཅད་པ་བཀྲ་ཤིས་ཆར་འབེབས།
༢༡༽ འཕགས་མ་རིག་བྱེད་མ་ཕྱི་སྒྲུབ་ཀྱི་ཐུན་མོང་དང་ཐུན་མོང་
མ་ཡིན་པའི་རྗེས་གནང་བྱེད་ཚུལ་གསལ་བར་བཀོད་པ་.
དངོས་གྲུབ་འགུགས་པའི་ལྕགས་ཀྱུ།
༢༢༽ དཔའ་བོ་གཅིག་པའི་བསྐྱེད་རིམ་སྙིང་པོའི་དོན་གསལ།
༢༣༽རྡོར་སེམས་བསྒོམ་བཟླས་ཀྱི་སྒོ་ནས་ཉེས་ལྟུང་སྦྱོང་བའི་
ཉམས་ལེན་སྙིང་པོ།
༢༤༽ གཟུགས་མཆོག་མའི་འགྲེལ་བ།
5
ཆ་པ།༽
༡༽ དཔལ་གསང་བའི་བདག་པོ་འཁོར་ལོ་ཆེན་པོའི་བསྐྱེད་རིམ་གྱི་



གུང་ཐང་གསུང་འབུམ་དཀར་ཆག
238
ཆོས་ཚན།
ཤོག་གྲངས།
J
。
ཨང་། །
རྣམ་བཞག་རྒྱ་ཆེར་བཤད་པ་གསང་ཆེན་རོལ་མཚོ།
༢༽ དཔལ་ཕྱག་ན་རྡོ་རྗེ་འཁོར་ལོ་ཆེན་པོའི་ས་ཆོག་གི་སྟངས་སྟབས་
རྣམས་གསལ་བར་ཕྱེ་བ་བདུད་སྡེ་འཇོམས་པའི་ཟློས་གར། ༡༢
༣༽ བསྟན་པའི་ཉི་མ་རྗེ་བཙུན་དམ་པས་མཛད་པའི་མ་ཎིའི་སྒྲུབ་ཐབས་
ཟབ་མོའི་འགྲེལ་བ་ཟབ་མོའི་སྣང་བ།
༤༽ འཁོར་ལོ་སྡོམ་པ་ལྷན་སྐྱེས་ཀྱི་སྒྲུབ་ཐབས་བདེ་ཆེན་དཔལ་སྟེར། །
༥༽ གྲུབ་ཆེན་ནག་པོ་སྤྱོད་པའི་ལུགས་ཀྱི་འཁོར་ལོ་སྡོམ་པའི་གྲུབ་ཐབས། ༡༠
༦༽ དྲིལ་བུ་ལུས་དཀྱིལ་གྱི་མངོན་རྟོགས་མདོར་བསྡུས།
༧༽ བདེ་གསང་འཇིགས་གསུམ་གྱི་ཆོ་ག་མདོར་བསྡུས།
༨༽ རྡོ་རྗེ་འཇིགས་བྱེད་དཔའ་བོ་གཅིག་པའི་བདག་འཇུག་
ངག་འདོན་གྱི་རིམ་པར་བསྒྲིགས་པ།
༩༽ རྡོ་རྗེ་འཇིགས་བྱེད་ལྷ་བཅུ་གསུམ་མའི་མངོན་རྟོགས་བསྡུས་པ།
༡༠༽ གྲུབ་ཆེན་ཚེམ་བུ་བའི་ལུགས་ཀྱི་ཐུགས་རྗེ་ཆེན་པོའི་སྒྲུབ་ཐབས་
བདེ་བ་ཅན་གྱི་མྱུར་ལམ། །
༡༡༽ འཕགས་མཆོག་འཇིག་རྟེན་དབང་ཕྱུག་གི་སྒོ་ནས་རིལ་སྒྲུབ་བྱེད་
ཚུལ་ཕན་བདེའི་མཆོག་སྦྱིན། །
༡༢༽ འཕགས་མཆོག་རྒྱལ་བ་རྒྱ་མཚོའི་དབང་གི་ཆོ་ག་དངོས་གྲུབ་
གཏེར་མཛོད།



གུང་ཐང་གསུང་འབུམ་དཀར་ཆག
239
ཨང་།
ཆོས་ཚན།
ཤོག་གྲངས།
༡༣༽ འཕགས་མཆོག་ཐུགས་རྗེ་ཆེན་པོ་ཞལ་བཅུ་གཅིག་པའི་སྒྲུབ་དཀྱིལ་
ཆ་ལག་དང་བཅས་པ་ཐར་པའི་གྲོང་དུ་འཇུག་པའི་མྱུར་ལམ། ༢༤
༡༤༽ འཕགས་མཆོག་ཐུགས་རྗེ་ཆེན་པོ་བརྟེན་པའི་ཆར་འབེབས་བྱས་
ཚུལ་སྨྱུང་གནས་ཀྱི་ཆོ་གའི་ཟུར་རྒྱན་བདེ
༡༥༽ སྨྱུང་གནས་དང་འབྲེལ་བར་སྟོང་མཆོད་འབུལ་ཚུལ་གྱི་ཆོ་ག་
ཕན་བདེའི་ཆར་འབེབས།
༡༦༽ འཕགས་མཆོག་ཐུགས་རྗེ་ཆེན་པོ་ལ་བརྟེན་པའི་མིག་གཟུངས་
ཉམས་སུ་ལེན་ཚུལ་བྱིན་རླབས་བདུད་རྩིའི་ཐིགས་པ།
༡༧༽ ཀུར་རིག་གི་ཆོ་ག་ཤིན་ཏུ་བསྡུས་པ། །
༡༨༽ རྡོ་རྗེ་རྣམ་པར་འཇོམས་པའི་སྒྲུབ་དཀྱིལ་ཆ་ལག་དང་བཅས་པ་
མཆོག་ཐུན་དངོས་གྲུབ་གཏེར་མཛོད། །
༡༩༽ མི་འཁྲུགས་པ་ལྷ་དགུའི་ཆོ་ག་ཆ་ལག་དང་བཅས་པ་ཐར་པའི་
འཇུག་ངོགས།
༢༠༽ འཇམ་དཔལ་དཔའ་བོ་གཅིག་སྒྲུབ་སོགས་ལྷག་པའི་ལྷ་དུ་མའི་སྒྲུབ་
ཐབས་ཀྱི་སྐོར་མཆོག་ཐུན་དངོས་གྲུབ་གཏེར་མཛོད།
༢༡༽ ཀུན་མཁྱེན་བླ་མས་མཛད་པའི་རྡོར་ཕྲེང་དབང་གི་ཁ་སྐོང་
ཀྲྀ་ཡའི་ཕྱག་ལེན་དང་བཅས་པ།



གུང་ཐང་གསུང་འབུམ་དཀར་ཆག
240
240
སང་།
ཆོས་ཚན།
༡༩
ཤོག་གྲངས།
ཇ་པ།༽
༡༽ ངན་སོང་ཐམས་ཅད་སྦྱོང་བའི་དཀྱིལ་འཁོར་ཞལ་སྟོན་གྱི་
བཤད་པ་ཆོས་དུང་དཀར་པོའི་སྒྲ་དབྱངས།
༢༽ རབ་གནས་དགེ་ལེགས་ཆར་འབེབས་ཀྱི་ཕྱག་ལེན་མཐའ་དག་
གསལ་བར་བཤད་པ་ལེགས་བྱས་སྤྲིན་གྱི་སྒྲ་དབྱངས། ，
༣༽ རབ་གནས་ཀྱི་ལོ་རྒྱུས་གཙོ་བོར་གྱུར་པའི་བཤད་པ། .༨
༩༽ བཀྲ་ཤིས་རྫས་བརྒྱད་ཀྱི་རྣམ་བཤད་བཀྲ་ཤིས་དགའ་སྟོན། །
༥༽ རྣམ་རྒྱལ་སྟོང་མཆོད་ཀྱི་ཆོ་གའི་ཟུར་འདེབས་བདུད་རྩིའི་ཟིལ་མངར། ༤
༦༽ ཚེ་ལྷ་རྣམ་གསུམ་གྱི་མངོན་རྟོགས། །
༧༽ གྲུབ་ཆེན་བརྒྱད་ཅུའི་རྗེས་གནང་བྱ་ཚུལ། །
༨༽ སེང་ལྡེང་ནགས་སྒྲོལ་གྱི་སྒྲུབ་ཐབས་བྱིན་རླབས་དགའ་སྟོན། 、 ༥
༩༽ རྟ་མགྲིན་ཕྱག་གཉིས་པའི་སྒྲུབ་ཐབས་དངོས་གྲུབ་གཏེར་མཛོད། ༧
༡༠༽ སྨན་ཆོག་མདོར་བསྡུས།
༡༡༽ སངས་རྒྱས་སུམ་ཅུ་སོ་ལྔའི་སྒྲུབ་ཐབས་ཀྱི་ཆོ་ག་ལྟུང་བའི་མུན་སེལ། ༨
༡༢༽ ཡོན་སྦྱོང་གི་ཆོ་ག་སྒྲིབ་པའི་མུན་སེལ།
༡༣༽ ཚེ་དཔག་མེད་ལ་བརྟེན་པའི་ཚེ་སྒྲུབ།
༡༤༽ མི་འཁྲུགས་བྲིས་བཀྲམ་སྐབས་ཀྱི་འདོན་ཆའི་གོ་རིམ། །
༡༥༽ འཕགས་མཆོག་འཇམ་དཔལ་ནག་པོ་ལ་བརྟེན་པའི་སྦྱིན་སྲེག་གི་



གུང་ཐང་གསུང་འབུམ་དཀར་ཆག
241
ཨང་།
ཆོས་ཚན།
ཤོག་གྲངས།
ཆོ་ག་ཉེས་པ་ཀུན་སེལ།
༡༦༽ བཅོམ་ལྡན་འདས་ཀླུའི་དབང་ཕྱུག་རྒྱལ་པོའི་སྒོ་ནས་བུམ་ཆུ་
སྒྲུབ་ཚུལ་གྱི་ཆོ་ག་གདུང་སེལ་ཟླ་བའི་འཁྲི་ཤིང་།
༡༧༽ བཅོམ་ལྡན་འདས་ཀླུའི་དབང་ཕྱུག་རྒྱལ་པོའི་སྒོ་ནས་ཡུལ་ཁྲུས་
བྱ་ཚུལ་ཀླུ་བསང་བཅས། །
༡༨༽ འཕགས་མཆོག་སེང་གེ་སྒྲའི་མངོན་རྟོགས་བུམ་སྒྲུབ་དང་བཅས་པ། ༣
༡༩༽ ཡེ་ཤེས་ཁྱུང་ཁྲའི་སྒྲུབ་ཐབས་ལས་ཚོགས་དང་བཅས་པ་
བྱིན་རླབས་དགའ་སྟོན། །
༢༠༽ བཅོམ་ལྡན་འདས་མ་འོད་ཟེར་ཅན་མའི་བསྙེན་སྒྲུབ་ཁ་སྐོང་ལས་
ཚོགས་དང་བཅས་པ།
༢༡༽ སྨན་བྱིན་རླབས་བྱ་ཚུལ་བདུད་རྩིའི་ཐིགས་པ།
༢༢༽གཟུངས་སྔགས་ཟབ་མོ་དུ་མ་ཁ་ཏོན་དུ་བྱ་བའི་ཚུལ་དགེ་བའི་
འཕྲུལ་འདེགས། །
༢༽ མདོ་སྡེ་ཐར་པ་ཆེན་པོའི་འདོན་ཐབས་མདོ་ཉིད་ཀྱི་དགོངས་པ་
ཇི་ལྟ་བ་བཞིན་དུ་རྒྱས་པར་བཀོད་པ། །
༣༽ འཇམ་དཔལ་མཚན་བརྗོད་ཀྱི་འདོན་ཐབས།
༩༽ བདེ་བར་གཤེགས་པའི་ཐུགས་ཀྱི་རྟེན་སཱཙྪའི་འདེབས་
ཆོག་དང་རབ་གནས་མདོར་བསྡུས་ཀྱི་སྐོར།
༡༣



གུང་ཐང་གསུང་འབུམ་དཀར་ཆག
242
ཨང་།
ཆོས་ཚན།
ཤོག་གྲངས།
༥༽ སུ་རུ་བའི་གཏོར་མ་གཏོང་ཚུལ་གྱི་རྣམ་བཞག །
༦༽ བཟང་སྤྱོད་ལ་བརྟེན་པའི་འཆི་བླུའི་ཆོ་ག་སྐྱེ་འགྲོའི་དབུགས་འབྱིན། ༩
༧༽ ཚེ་བདག་མགོན་པོ་ལ་བརྟེན་ནས་འཆི་བླུ་བྱ་ཚུལ་ཚེ་ཉམས་གསོ་བྱེད་
བདུད་རྩིའི་ཐིགས་པ། །
༨༽ ཛམ་དཀར་ལྷ་ལྔའི་ནོར་སྒྲུབ་བྱ་ཚུལ་གྱི་ཟུར་འདེབས་
གསེར་གྱི་ལྡེ་མིག་དང་ཛམ་དམར་སྒྲུབ་ཐབས་འདོད་དགུའི་
མཆོག་སྦྱིན་སོགས།
༩༽ གཡང་འབོད་ཡིད་བཞིན་འགུགས་པའི་ལྕགས་ཀྱུ།
༡༠༽དུས་ཀྱི་འཁོར་ལོའི་ལམ་ལ་སློབ་ཚུལ་གྱི་སྨོན་ལམ་ཚིག་
ལྷུག་ཏུ་བྱས་པ།
༡༡༽ ཚེ་དཔག་མེད་ཀྱི་བླ་བརྒྱུད་དང་སྨོན་ཤིས་སོགས་སྨོན་ཤིས་ལེ་ཚན། ༩
༡༢༽ འཕགས་མཆོག་འཇམ་དཔལ་དཀར་པོ་ལ་བསྟོད་པ་འཇམ་མགོན་
དགྱེས་པ་སྐྱེད་བྱེད་བསྟོད་སྤྲིན་རྒྱ་མཚོ།
༡༣༽ འཕགས་མ་ཡིད་བཞིན་འཁོར་ལོའི་འདོད་གསོལ་ལས་བཞི་ལྷུན་གྲུབ། ༧
༡༩༽ མདོ་སྔགས་ཀྱི་ལམ་ཡོངས་རྫོགས་ཟུང་ལྡན་གྱི་སྒོ་ནས་བསྟན་པ་
རྒྱལ་བ་དགྱེས་པའི་དབྱངས་སྙན། །
༡༥༽ ཁྱབ་བདག་རྡོ་རྗེ་འཆང་ཀུན་མཁྱེན་འཇིགས་མེད་དབང་པོ་ལ་
ཐོག་མའི་ཟུང་ལྡན་གྱི་སྒོ་ནས་བསྟོད་པ་དགེ་ལེགས་དཔལ་མཆོག



གུང་ཐང་གསུང་འབུམ་དཀར་ཆག
243
༥༦
ཨང་། ཆོས་ཚན།
ཤོག་གྲངས།
༡༦༽ འཇམ་མགོན་བླ་མ་བསྟོད་པའི་རབ་ཏུ་བྱེད་པ་ཀ་ལ་པིངྐའི་གླུ་དབྱངས། ༨
༡༧༽ འཁྲུངས་རབས་གསོལ་འདེབས་ནོར་བུའི་ཕྲེང་བ། །
༡༨༽ སྟོན་པ་ཐུབ་པའི་དབང་པོ་ལ་མ་བརྗེད་པར་བསྟོད་པ་སྒོ་མཐའ་
ཡས་སོགས་བསྟོད་ཚོགས་གསོལ་འདེབས་ཀྱི་སྐོར་བྱིན་རླབས་
གཏེར་གྱི་སྒོ་འབྱེད།
༥༦
༡༩༽ དཔལ་ལྡན་སྨད་རྒྱུད་གྲྭ་ཚང་གི་དེབ་ཡིག་མགོ་རྒྱན་ཕུན་ཚོགས་
འདོད་དགུའི་རོལ་མཚོ།
༢༠༽ དབེན་གནས་ཡིད་དགའ་ཆོས་འཛིན་གྱི་བཅའ་འཛིན་གྱི་བཅའ་ཡིག་
ཡང་དག་སྒྲུབ་པའི་འཇུག་ངོགས། །
༢༡༽ ཡིད་དགའ་ཆོས་འཛིན་གྱི་བཅའ་ཡིག་ཟུར་འདེབས།
༢༣༽ ཨ་ར་ཧོར་ཆེན་དགོན་པ་བཀྲ་ཤིས་བསམ་གྲུབ་གླིང་གི་བཅའ་ཡིག་
ཆོས་ཀྱི་སྣང་བ།
༢༣༽མདོའི་ཚིགས་བཅད་གསུམ་གྱི་དོན་ཅུང་ཟད་བཀྲལ་བ་སོགས་ལེ་
ཚན་ཐོར་བུ་སྣ་ཚོགས།
༢༤༽ཁྲིད་བཤད།
༢༥༽ བླ་མའི་རྣལ་འབྱོར་དང་ཞབས་བརྟན་གསོལ་འདེབས་དགེ་ལེགས་ ་
འབུམ་ཕྲག་མ་གཉིས།
༢༦༽ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་



གུང་ཐང་གསུང་འབུམ་དཀར་ཆག
244
ཨང་།
་
ཆོས་ཚན།
ཤོག་གྲངས།
ཡལ་འདབ་བརྒྱད་ལྡན། །
༢༧༽ལེགས་པར་བཤད་པ་ཆུའི་བསྟན་བཅོས་ལུགས་གཉིས་
རླབས་ཕྲེང་བརྒྱ་ལྡན། །
༡༨༽ ཟློས་གར་གྱི་བསྟན་བཅོས་ཡང་དག་ལམ་དུ་བཀྲི་བའི་རོལ་རྩེད། །
༡༩༽ སྙན་ངག་གི་དཔེར་བརྗོད་རྩོམ་འཕྲོ་ཅན།
ཉ་པ།༽
༡༽ ཉམས་མྱོང་རྒན་པོའི་འབེལ་གཏམ་ཡིད་འབྱུང་དམར་ཁྲིད།
༢༽ ཚིག་བཀྲ་སྣ་ཚོགས་ཀྱི་སྐོར་སྐལ་བཟང་མདོངས་མཐའ་
དགྱེས་པའི་རྔ་།
༣༽ མཆོག་དམན་དུ་མ་ལ་ཕུལ་བའི་སྤྲིང་ཡིག་གི་སྐོར་སྒྲ་དོན་
རྒྱན་གྱི་རོལ་མཚོ།
༤༽ ཚེ་རབས་རྗེས་འཛིན་གྱི་སྨོན་ཚིག་དངོས་གྲུབ་ཀུན་འབྱུང་། །
༥༽ དགེ་སྦྱོར་གྱི་མཇུག་ཏུ་འདོན་རྒྱུའི་སྨོན་ཚིག་མདོར་བསྡུས།
༦༽ མྱུར་འབྱོན་གསོལ་འདེབས་ཀྱི་སྐོར་ཉམ་ཐག་སྐྱེ་འགྲོའི་
གདུང་དབྱངས། །
༧༽ བླ་མགོན་དབྱེར་མེད་ཀྱི་རྣལ་འབྱོར་དང་ལམ་རིམ་གྱི་སྨོན་ལམ།
༨༽ བླ་མགོན་དབྱེར་མེད་ཀྱི་རྣལ་འབྱོར་ཉམས་སུ་ལེན་ཚུལ། །
༩༽ མགོན་པོ་གྲིབ་སེལ་ལ་བརྟེན་པའི་བླ་མའི་རྣལ་འབྱོར་དམ་ཚིག་
༢༤



གུང་ཐང་གསུང་འབུམ་དཀར་ཆག
245
ཨང་།
ཆོས་ཚན།
ཤོག་གྲངས།
རྡོ་རྗེའི་བདུད་རྩི།
༡༠༽ མགོན་པོའི་གཏོར་ཆོག་ཤིན་ཏུ་བསྡུས་པ།
༡༡༽ མགོན་པོའི་ཞལ་བཞི་བའི་གཏོར་འབུལ་དངོས་གྲུབ་ཀུན་འབྱུང་དང་།
བསྟོད་པ་རྔམ་པའི་སྒྲ་སྒྲོགས་གཉིས།
༡༢༽ ཆོས་རྒྱལ་ཕྱི་ནང་གསང་གསུམ་གྱི་བསྙེན་ཅིང་སྒྲུབ་པའི་རིམ་པ་
ཁ་སྐོང་གསང་སྒྲུབ་ཀྱི་བསྐང་བ་དང་བཅས་པ།
༡༣༽ ཆོས་རྒྱལ་རྣམ་གསུམ་གྱི་གཏོར་འབུལ་འཕྲིན་བཅོལ་དང་བཅས་པ། ༡༧
༡༤༽ དཔལ་ལྡན་དམག་ཟོར་རྒྱལ་མོའི་བསྙེན་སྒྲུབ་ལ་འཇུག་པའི་
མན་ངག་ཁྲག་འཐུང་དགའ་སྟོན།
༡༥༽ རྣམ་སྲས་གཏོར་འབུལ།
༡༦༽ རྒྱལ་བའི་བསྟན་སྲུང་ཆེན་པོ་དྲེག་པ་ལྕམ་སྲིང་བསྙེན་ཅིང་སྒྲུབ་པའི་
རིམ་པ་ལས་བཞི་ལྷུན་གྲུབ།
༡༧༽ གཏོར་འབུལ་བསང་མཆོད་སོགས་ཀྱི་སྐོར་བསྟན་སྲུང་
དགྱེས་པའི་མཆོད་སྤྲིན།
༡༨༽ ལྷ་གཉན་ཆེན་པོ་སྔོ་ལ་གཡུ་རྩེའི་གསོལ་མཆོད་རྒྱས་པ་ཕྱོགས་ལས་
རྣམ་པར་རྒྱལ་བའི་རུ་མཚོན།
༡༢
༡༩༽རྒྱལ་བ་མི་ཕམ་མགོན་པོ་ལ་མདོ་ཆོག་གི་ལུགས་བཞིན་མཆོད་ཚུལ་
སོགས་བཀའ་རྩོམ་སྣ་ཚོགས་ཀྱི་སྐོར་ཕྱོགས་གཅིག་ཏུ་བསྒྲིགས་པ། ༣༦
༡༢



པར་བྱང་སྨོན་ཚིག
246
ཨང་།
ཤོག་གྲངས།
ཆོས་ཚན།
༢༠༽དགེ་ལྡན་བསྟན་པ་རྒྱས་པའི་སྨོན་ལམ་སོགས་སྨོན་ཚིག་གི་སྐོར་
དྲང་སྲོང་ཆེན་པོའི་བདེན་ཚིག
༢༡༽ བསྔོ་བ་དགེ་ཚོགས་རྒྱ་མཚོའི་འཇུག་ངོགས།
༢༢༽བསྟན་པའི་སྒྲོན་མེའི་གསུང་བཀའ་རྒྱ་མ།
༄༅། །འབྲས་བློ་གླིང་ཤེས་ཡོན་ལྷན་ཚོ གས་ནས་རྒྱ་ཆེའི་སློབ་གཉེར་བའི་མཁོ་
གལ་ལ་གཞིགས་ཏེ་པར་བསྐྲུན་དང་པོར་དེབ་གཟུགས་ ༡༠༠༠ ཆིག་སྟོང་ཐམས་
པ་བསྐྲུན་འགྲེམས་ཞུས་པའི་རྣམ་དཀར་མཐུས་ཐུབ་པའི་ལུགས་བཟང་ཇི་སྲིད་ནམ་
མཁའ་གནས་པ་དེ་སྲིད་དུ་གནས་པའི་རྒྱུར་གྱུར་ཅིག།།
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ།
།གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང་།
།ཚིག་གི་གཟེགས་མ་རེས་ཀྱང་དུག་གསུམ་གྱི། །
།དྲི་མ་ཡོངས་འཁྱུད་ལེགས་བཤད་བདུད་རྩི་འདི།
།དཔར་དུ་བསྐྲུན་པའི་རྣམ་དཀར་ཕུང་པོའི་མཐུས།
།ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ།།
།གདངས་ཏེ་རྒྱུད་ལྔའི་འགྲོ་བ་མ་ལུས་པ།
།ངེས་ལེགས་ནོར་བུའི་མཛོད་ལ་དབང་འབྱོར་ཤོག །ཅེས་པ་༧གོང་ས་རྒྱལ་
བའི་དབང་པོ་སྐུ་ཕྲེང་བཅུ་བཞི་པ་ཆེན་པོས་སྦྱར་བའོ།
